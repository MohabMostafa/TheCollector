WEBVTT
Kind: captions
Language: ar

00:00:00.000 --> 00:00:03.280
Made in Taiwan, Made In Taiwan,

00:00:03.304 --> 00:00:06.709
الله! الله! والله وطلعلك صوت يا "تايوان"!

00:00:06.733 --> 00:00:10.667
ممكن أعرف دولة "الصين" مكلّفة خاطرها،
وباعتة تجيبني من "تايوان" ليه؟

00:00:10.691 --> 00:00:12.418
تاني هتقولّي "تايوان"؟!

00:00:12.442 --> 00:00:13.795
انتم فاكرين نفسكم دولة؟!

00:00:13.819 --> 00:00:15.210
انتم ما تجوش حاجة فينا!

00:00:15.234 --> 00:00:16.560
انتم جزء من "الصين".

00:00:16.584 --> 00:00:17.787
انتم نقطة في بحر.

00:00:17.811 --> 00:00:19.800
انتم كوكب "الأرض" وسط المجرة.

00:00:19.824 --> 00:00:22.088
انتم Piercing في مناخير "هدى المفتي"!

00:00:22.112 --> 00:00:24.261
خلاص، فهمت إننا جزيرة ناشئة،

00:00:24.286 --> 00:00:25.200
بس احنا نمور.

00:00:25.224 --> 00:00:26.561
نمور إيه؟!

00:00:26.585 --> 00:00:29.476
دا انتم عدساية في طبق كشري من أبو 75!

00:00:29.500 --> 00:00:32.679
ولا، أنا لو عزمت حي صيني واحد،

00:00:32.703 --> 00:00:34.006
ممكن أغزوكم يا لا!

00:00:34.030 --> 00:00:36.000
يا ريس، التشبيه وصل، خلاص!

00:00:36.024 --> 00:00:37.275
قولّي، انت عايز إيه دلوقتي.

00:00:37.299 --> 00:00:40.570
عايزكم توقّفوا حركة التصنيع
اللي انتم بتعملوها دي،

00:00:40.594 --> 00:00:42.859
ولو يا أخويا نفسكم تصنّعوا،

00:00:42.883 --> 00:00:44.741
ابقوا اكتبوا عليها "صُنع في (الصين)"،

00:00:44.765 --> 00:00:47.515
زي أي حاجة في الدنيا عملناها أو ضربناها.

00:00:47.539 --> 00:00:49.375
وأنا مستعد أوافق،

00:00:49.399 --> 00:00:52.809
بس فيه حاجة واحدة بس مش هنقدر نوقّفها.

00:00:53.973 --> 00:00:56.485
الـChips دي العالم كله واقف عليها،

00:00:56.509 --> 00:00:59.187
انت نفسك ما تقدرش تعمل حاجة من غيرها!

00:00:59.211 --> 00:01:01.087
بقى أنا ما أقدرش أعيش من غير Chips؟!

00:01:01.111 --> 00:01:02.682
دا أنا أقلبها كيتو من الصبح!

00:01:03.479 --> 00:01:05.266
والله انت الكيتو تاعبك!

00:01:05.290 --> 00:01:08.914
الـMicrochips دي
داخلة في تصنيع كل حاجة حواليك،

00:01:08.938 --> 00:01:12.743
"موبايلك"، "لابتوبك"،
غسالة الأطباق الذكية بتاعة الـ"مدام"،

00:01:12.767 --> 00:01:15.296
من غير الـ"تشيبات"، مواعينك هتتراكم،

00:01:15.320 --> 00:01:19.298
والـ"مدام" هتزعل،
وأنا وانت عارفين زعل الـ"مدام" وحش أد إيه!

00:01:19.322 --> 00:01:22.182
دا طبعًا، غير... النظام البنكي المصرفي.

00:01:22.206 --> 00:01:22.985
الإيه؟!

00:01:23.009 --> 00:01:26.408
التجارة، التحويلات، حركة البيع والشرا،

00:01:26.432 --> 00:01:28.358
أنا بأتكلم على الأموال.

00:01:28.382 --> 00:01:31.732
طب الـ"تشيبّات" دي بقى بتصنّعوها ازاي؟

00:01:32.732 --> 00:01:34.294
قالولك عني عبيط، عشان أقولّك؟!

00:01:34.318 --> 00:01:35.032
هتقول!

00:01:35.056 --> 00:01:39.138
لمّا تطلّعلي الغول والعنقاء والخِل الوفي،
أبقى أقولّك.

00:01:39.162 --> 00:01:40.216
خُد بالك،

00:01:40.240 --> 00:01:43.370
"تايوان" هتخسر كتير أوي،
لو احتفظت بالسر دا لنفسها.

00:01:45.115 --> 00:01:47.147
الله ينوّر عليك!

00:01:47.172 --> 00:01:49.692
آديك قُلتها، "تايوان".

00:01:49.716 --> 00:01:53.002
طب نت، اشتراك "فودافون".

00:01:55.074 --> 00:01:56.892
بأشربها مظبوط.

00:02:04.039 --> 00:02:05.074
أعزائي المشاهدين،
السلام عليكم ورحمة الله وبركاته،

00:02:05.098 --> 00:02:07.043
أهلًا بكم في حلقة جديدة،
من برنامج "الدحّيح"!

00:02:07.067 --> 00:02:08.929
في يوم 10 أكتوبر 2024،

00:02:08.953 --> 00:02:11.139
بيعلن الرئيس التايوان "لاي تشينغ تي"

00:02:11.163 --> 00:02:14.097
في خطبة اليوم الوطني للبلاد، بيعمل تصريح،

00:02:14.121 --> 00:02:16.349
"(تايوان) لا تخضع لـ(الصين).

00:02:16.373 --> 00:02:19.424
و(الصين) لا تمثل (تايوان) بأي شكل!"

00:02:19.448 --> 00:02:22.791
الراجل، يا عزيزي، بسم الله، ما شاء الله،
خلّص الخُطبة يوم الخميس،

00:02:22.815 --> 00:02:26.257
وحس كدا إنه راضى ضميره
وضمير الأمة بالكلمتين دُول،

00:02:26.281 --> 00:02:28.888
بعدها بـ4 أيام، يوم الاتنين 14 أكتوبر،

00:02:28.912 --> 00:02:32.178
"الصين" بتشنّ مناورة عسكرية عملاقة،

00:02:32.202 --> 00:02:35.744
بيعملوا إيه الشباب؟
بيتمرنوا على حصار جزيرة "تايوان"!

00:02:35.768 --> 00:02:38.900
خُد عندك بقى،
90 طيارة دخلت المجال التايواني،

00:02:38.924 --> 00:02:43.439
في 125 طلعة جوية
شاركت فيها الطيارات الهليوكوبتر والـDrones،

00:02:43.463 --> 00:02:47.209
دا غير الهجوم البحري، 17 سفينة بحرية،

00:02:47.233 --> 00:02:49.497
كل دُول، يا عزيزي، حاوطوا الجزيرة التايوانية.

00:02:49.521 --> 00:02:53.590
دي، يا عزيزي، مناورة
بتُعرَف النهاردة باسم Joint Sword 2024B،

00:02:53.614 --> 00:02:56.003
ودي، يا عزيزي،
عشان قبل الموضوع دا بـ4 شهور،

00:02:56.027 --> 00:02:57.105
في مايو 2024،

00:02:57.129 --> 00:03:01.677
حصلت مناورة شبهها بالمللي
باسم Joint Sword 2024A،

00:03:01.701 --> 00:03:05.105
دي، يا عزيزي، حصلت
بعد تنصيب الرئيس التايواني مباشرةً.

00:03:05.129 --> 00:03:06.615
الهدف، يا عزيزي، من المناورتين دُول

00:03:06.639 --> 00:03:09.130
هيلخصه المتحدث باسم الجيش الصيني "وو كيان"

00:03:09.154 --> 00:03:11.610
لمّا بيقول، يا عزيزي، "Joint Sword،
Sword يعني سيف،

00:03:11.634 --> 00:03:15.790
إن فيه سيف متعلق
فوق راس أي تايواني بيطلب الاستقلال،

00:03:15.814 --> 00:03:17.213
"هتستقل، هنقطعك!

00:03:17.237 --> 00:03:18.843
عايز تستقل؟ يبقى عايز تتقطع!"

00:03:18.867 --> 00:03:22.411
"(أبو حميد)، ما تآخذنيش،
أنا حاسس إن دي حلقة مرفهة،

00:03:22.435 --> 00:03:25.129
انت كنت ممكن تقول الموضوع دا،
وأهتم بيه لو أنا مواطن كوري،

00:03:25.153 --> 00:03:26.810
والحرب دي بتحصل في مجاهل (آسيا).

00:03:26.834 --> 00:03:28.550
إنما أني هنا في (الشرق الأوسط)،

00:03:28.574 --> 00:03:30.663
والحرب دي بتحصل في مجاهل (آسيا)،
أني مالي؟!"

00:03:30.687 --> 00:03:33.001
خلّيني أقولّك، يا عزيزي،
الموضوع ليس مشكلة إقليمية،

00:03:33.025 --> 00:03:35.758
ولكن الموضوع عالمي، لازم نهتم بيه.

00:03:35.782 --> 00:03:38.409
الرئيس "بايدن" هيعلن 4 مرات خلال مدته

00:03:38.433 --> 00:03:43.898
إن غزو "الصين" لـ"تايوان" هيؤدي
إلى تدخل عسكري مباشر من طرف "أمريكا" شخصيًا،

00:03:43.922 --> 00:03:46.441
"بايدن"، يا عزيزي،
أعلن عن الكلام دا 4 مرات.

00:03:46.465 --> 00:03:48.573
بصراحة، يا عزيزي،
ما تعرفش هو بيأكد على المعلومة، ولّا مسقّط!

00:03:48.597 --> 00:03:51.084
بتشوف، يا عزيزي،
بعد اللي حصل دا، "أمريكا" بتتدخل،

00:03:51.108 --> 00:03:53.504
فاحنا هنا، ممكن نشوف حرب حقيقية،
مش حرب باردة،

00:03:53.528 --> 00:03:56.744
حرب بين أكبر اقتصادين في العالم،

00:03:56.768 --> 00:03:59.316
وكلاهم يمتلك سلاح نووي، اللهم احفظنا!

00:03:59.340 --> 00:04:00.714
دا، يا عزيزي، تهديد على الكوكب كله!

00:04:00.738 --> 00:04:03.554
الموضوع، يا عزيزي، وصل
لدرجة إن الجنرال الأمريكي "مايك مينيهان"

00:04:03.578 --> 00:04:05.007
قائد الـAir Mobility Command،

00:04:05.031 --> 00:04:07.402
واللي بتضم 50 ألف عنصر و500 طيارة،

00:04:07.426 --> 00:04:09.492
بعت مذكرة للظباط اللي تحت قيادته،

00:04:09.516 --> 00:04:13.006
إن هما، بالصلاة على النبي كدا،
يستعدوا للحرب سنة 2025،

00:04:13.030 --> 00:04:14.551
"احنا هنحارب، (أمريكا) هتحارب."

00:04:14.575 --> 00:04:18.529
لأن دا توقيت مثالي للرئيس الصيني
إنه يهاجم جزيرة "تايوان".

00:04:18.553 --> 00:04:19.917
هنلاقي، يا عزيزي، لو تأملت شوية،

00:04:19.941 --> 00:04:22.195
إن دا الوقت اللي "أمريكا" و"تايوان"

00:04:22.219 --> 00:04:25.461
مسحولين في نتايج الانتخابات بتاعتهم،
الانتخابات الرئاسية،

00:04:25.485 --> 00:04:28.010
فبعض، يا عزيزي، الجنرالات الأمريكيين

00:04:28.034 --> 00:04:31.316
شايفين إن "الصين"
ممكن تخش في حرب مع "أمريكا" السنادي.

00:04:31.340 --> 00:04:33.720
دا طبعًا، مش التوقعات اللي الكل متفق عليها.

00:04:33.744 --> 00:04:36.027
بعض الناس بتتوقع
إن الموضوع ممكن ياخد وقت شوية،

00:04:36.051 --> 00:04:37.350
ممكن يوصل لـ2027.

00:04:37.374 --> 00:04:38.968
ليه برضه 2027 بالذات؟

00:04:38.992 --> 00:04:43.220
لأن دي الذكرى المئوية
لتأسيس جيش التحرير الصيني،

00:04:43.244 --> 00:04:45.421
ممكن يقولّك: "عايزين نظبطها مع المئوية،

00:04:45.445 --> 00:04:46.814
عايزين نحتل مع المئوية."

00:04:46.838 --> 00:04:49.148
تخيل، يا عزيزي، بالفعل
إن يكون فيه زعماء بيفكروا كدا!

00:04:49.172 --> 00:04:51.403
"عشان تبقى مقفّلة 100 كدا، فتبقى حلوة،

00:04:51.427 --> 00:04:53.052
ما نتلخبطش في العد.

00:04:53.076 --> 00:04:54.479
عملت إيه بعد 100 سنة؟ جيبت (تايوان)."

00:04:54.503 --> 00:04:55.771
"(أبو حميد)، معلش، أنا حاسس
إن الموضوع كبر منك!

00:04:55.795 --> 00:04:57.181
حرب عالمية إيه؟ هو أنا ناقص؟!

00:04:57.205 --> 00:04:59.090
(أبو حميد)، أنا ساكت وعلى آخري،
الكوكب بيولع!

00:04:59.114 --> 00:05:01.620
أنا مش شايف قُدّامي مترين في الكوكب!
مش عارف أتنبأ باللي هيحصل!

00:05:01.644 --> 00:05:04.168
أنا فيه شبّورة على طريق (السويس)،
وسايق بلمبة نيون!"

00:05:04.192 --> 00:05:05.842
يا عزيزي، بس ممكن تهدا، أكمّل القصة؟

00:05:05.866 --> 00:05:09.351
الحقيقة إن صراع "أمريكا" و"الصين"
على "تايوان" لم يظهر فجأة،

00:05:09.375 --> 00:05:10.809
وإنما عمره أكتر من 70 سنة،

00:05:10.833 --> 00:05:16.072
المرعب دلوقتي، حاليًا، إن "أمريكا" أول مرة
تتخلى عن سياساتها تجاه "تايوان"،

00:05:16.096 --> 00:05:17.822
إيه السياسة دي؟ ما يُعرف بـ...

00:05:19.527 --> 00:05:21.642
بمعنى "الغموض الاستراتيجي".

00:05:21.666 --> 00:05:24.962
فيه "الخداع الاستراتيجي"،
وفيه "عدم الوضوح الاستراتيجي".

00:05:24.986 --> 00:05:27.775
"أمريكا" النهاردة بتعلن
إنها هتلعب على المكشوف،

00:05:27.799 --> 00:05:30.582
مش هتبقى غامضة،
مش هتبقى مش معروف هي بتتحرك ازاي،

00:05:30.606 --> 00:05:31.726
لأ، هتحارب،

00:05:31.750 --> 00:05:35.250
"لو حصل دخول على (تايوان)،
هنحارب الصينيين، بلا أي تردد."

00:05:35.274 --> 00:05:38.130
خلّيني، يا عزيزي، بعد ما قُلتلك هذا الكلام،
موضوع الحرب وكدا،

00:05:38.154 --> 00:05:43.344
أفاجأك وأقولّك إن Actually موقف "أمريكا"
و"الصين" تجاه "تايوان" موقف واحد رسميًا،

00:05:43.368 --> 00:05:46.051
يعني مثلًا،
"أمريكا" لا تعترف بالحكومة التايوانية،

00:05:46.075 --> 00:05:48.764
"أمريكا" اللي هتحارب الصينيين عشان "تايوان"،

00:05:48.788 --> 00:05:50.664
لا تُقِرّ بوجود "تايوان"،

00:05:50.688 --> 00:05:52.381
لا تعترف غير بـ"صين" واحدة.

00:05:52.405 --> 00:05:54.563
"الصين" التي يحكمها "شي جينبينج"،

00:05:54.587 --> 00:05:57.933
"الصين" اللي سياستها بتقول
إن "تايوان" إقليم صيني.

00:05:57.957 --> 00:06:01.959
خلّيني أفاجأك وأقولّك
إن ما فيش على هذا الكوكب غير 12 دولة بس

00:06:01.983 --> 00:06:03.461
اللي معترفين بـ"تايوان"،

00:06:03.485 --> 00:06:06.023
ومعلش يعني،
كلها دوَل ما بتروحش كاس عالم حتى،

00:06:06.047 --> 00:06:08.356
دوَل غلبانة، زي "جواتيمالا" و"هاييتي"،

00:06:08.380 --> 00:06:09.681
مع احترامنا لجمهورنا من هناك.

00:06:09.705 --> 00:06:13.359
إنما معظم الدول بتاعة العالم
لا تعترف باستقلال "تايوان".

00:06:13.383 --> 00:06:15.467
ولكن، يا عزيزي، خُد هذه المفارقة،

00:06:15.491 --> 00:06:17.563
أمن "تايوان" وازدهار "تايوان"

00:06:17.587 --> 00:06:22.074
هيفضل معتمد لعشرات السنين
على دعم "الولايات المتحدة" والغرب،

00:06:22.098 --> 00:06:23.181
اللي مش معترفين بيها!

00:06:23.205 --> 00:06:27.159
نقدر، يا عزيزي، نوصف دا بلُغة "تويتر"
بالـSituationship!

00:06:27.183 --> 00:06:28.374
هما بيدعموا "تايوان"، آه،

00:06:28.398 --> 00:06:30.154
مش عايزين يعترفوا بيها، برضه آه،

00:06:30.178 --> 00:06:31.534
زي، يا عزيزي، "عنترة بن شدّاد"،

00:06:31.558 --> 00:06:35.488
كل ما أبوه يشوفه، يُعجَب بمهاراته القتالية،
و"الله!" و"جميل!" و"حلو!"

00:06:35.512 --> 00:06:37.663
يقولّه: "طب إيه يا آبا؟!
هتعترف بيا بقى، ولّا إيه؟!"

00:06:37.687 --> 00:06:39.765
يقولّه: "انزل يا لا،
هات سجاير يا لا! هات سجاير!

00:06:39.789 --> 00:06:42.396
اجري يا لا يا ابن (زبيبة)!
قال ابن (شدّاد) قال! هتهرج يا لا؟!

00:06:42.420 --> 00:06:43.326
حلو الواد (عنترة) دا!

00:06:43.350 --> 00:06:45.464
قوي وجامد، وشاعر.
بس مش هأعترف بيه، على فكرة!"

00:06:45.488 --> 00:06:47.906
خلّيني أقولّك، يا عزيزي،
إن هذا الغموض الاستراتيجي وراه سر،

00:06:47.930 --> 00:06:51.001
الغموض دا هو اللي قدرت "أمريكا" بيه
تحافظ لسنين طويلة

00:06:51.025 --> 00:06:54.419
على واحدة من أعقد علاقاتها الخارجية،
علاقتها بـ"الصين".

00:06:54.443 --> 00:06:56.134
وعشان نفهم تعقيدات هذا الموضوع،

00:06:56.158 --> 00:06:58.681
محتاجين، كالعادة، نرجع ورا شوية.

00:06:59.232 --> 00:07:02.972
لو، يا عزيزي، اعتمدنا على المصادر الصينية،
هنرجع للقرن التاني ميلاديًا،

00:07:02.996 --> 00:07:05.735
لمّا الإمبراطور الصيني بعت قوة استكشافية،

00:07:05.759 --> 00:07:08.256
والقوة دي نجحت في ضم جزيرة "تايوان"،

00:07:08.280 --> 00:07:09.639
مبروك للصينيين!

00:07:09.663 --> 00:07:13.529
ومن وقتها، "تايوان" أرض صينية،
على حسب رواية الصينيين.

00:07:13.553 --> 00:07:15.393
أما بقى لو اعتمدنا على المصادر الغربية،

00:07:15.417 --> 00:07:17.543
هنرجع لورا شوية وننزل في القرن الـ17،

00:07:17.567 --> 00:07:20.176
لمّا الصينيين واحدة واحدة
وصلوا لجزيرة "تايوان"،

00:07:20.200 --> 00:07:24.584
في الوقت اللي احتاجهم المستعمرين الهولنديين
كعمالة على الجزيرة،

00:07:24.608 --> 00:07:28.176
عمالة جنب سكان الجزيرة الأصليين.

00:07:28.200 --> 00:07:34.334
في السردية دي بقى، يصبح الصينيين أجانب
وعنصر دخيل على التايوانيين الأصليين،

00:07:34.358 --> 00:07:36.671
زيهم زي المستعمر الهولندي اللي كان جاي.

00:07:36.695 --> 00:07:39.202
ولكن ربما تكون أهم لحظة في حكايتنا

00:07:39.226 --> 00:07:43.479
هي الفترة ما بين 1839 لحد 1849،

00:07:43.503 --> 00:07:46.181
أو كما يسميها الصينيين بـ"قرن الإذلال"،

00:07:47.919 --> 00:07:52.468
في هذه الفترة، "الصين" كانت مذلولة
ومفككة داخليًا بين أمراء الحرب،

00:07:52.492 --> 00:07:55.368
كمان، عين الأجانب كانت عليها،
وخصوصًا، "اليابان"،

00:07:55.392 --> 00:07:58.979
اللي بعد ما كسبت الصينيين
 في الـFirst Sino-Japanese War،

00:07:59.003 --> 00:08:01.729
احتلت هي جزيرة "تايوان" سنة 1895،

00:08:01.753 --> 00:08:05.255
عشان نلاقي نفسنا
قُدّام أول مستعمرة يابانية في التاريخ.

00:08:05.279 --> 00:08:09.941
في حقيقة الأمر، يا عزيزي، إن الاحتلال الياباني،
كما هو متوقع، إذلال لـ"الصين"،

00:08:09.965 --> 00:08:11.063
ما حدش بيحب يبقى مُحتَلّ!

00:08:11.087 --> 00:08:13.110
ولكنه كان جنة في "تايوان"،

00:08:13.134 --> 00:08:17.427
اليابانيين حوّلوا "تايوان"
لجنة من البنية التحتية،

00:08:17.451 --> 00:08:18.834
كاملة، حديثة، متكاملة،

00:08:18.858 --> 00:08:20.412
شبكات صرف صحي، تلاقي،

00:08:20.436 --> 00:08:21.978
بنية تحتية متماسكة، تلاقي،

00:08:22.002 --> 00:08:24.432
سكة حديد تربط الجزيرة من شرقها لغربها،

00:08:24.456 --> 00:08:27.644
مؤسسات اقتصادية زي البنك المركزي،
Bank of Taiwan،

00:08:27.668 --> 00:08:29.710
اللي بيعمل لجزيرة "تايوان" عُملة، Currency.

00:08:29.734 --> 00:08:32.098
"ياه يا (أبو حميد)!
اليابانيين دُول طيبين أوي!

00:08:32.122 --> 00:08:33.260
واحتلالهم طيب أوي!

00:08:33.284 --> 00:08:34.761
أنا بأحبهم من أيام الكورة اليابانية!

00:08:34.785 --> 00:08:37.186
لمّا كنت على PlayStation 1،
تدوس فوق فوق، تحت تحت،

00:08:37.211 --> 00:08:38.873
شمال يمين، شمال يمين، XO،

00:08:38.897 --> 00:08:40.428
يفتحلك منتخب العالم ومنتخب (أوروبا)

00:08:40.452 --> 00:08:42.037
تلاعبهم قصاد بعض من غير ما يحصل حاجة!"

00:08:42.061 --> 00:08:44.240
يا عبيط! ما فيش استعمار طيب!

00:08:44.264 --> 00:08:46.611
صعب، يا عزيزي،
أنا نفسي ألاقيها، بس مش لاقي!

00:08:46.635 --> 00:08:51.102
صعب جدًا تلاقي مستعمر
عنده نية حسنة حقيقية تجاه اللي بيستعمره،

00:08:51.126 --> 00:08:53.755
دا هو يوم ما يبقى عنده
عايز يساعد اللي بيستعمره،

00:08:53.779 --> 00:08:57.494
لازم يبقى شايف إن هو أعلى، وإن دا أقل،
إن دا مش إنسان أساسًا،

00:08:57.518 --> 00:09:00.391
"فعايزين نخلّيه لمرحلة 75% إنسان بس!"

00:09:00.415 --> 00:09:02.522
الاستعمار، يا عزيزي،
على حسب كلام "عبد الرحمن جاويش"،

00:09:02.546 --> 00:09:03.830
بيعلف، ما بيغذيش!

00:09:03.854 --> 00:09:05.294
"اليابان"، يا عزيزي، اعتبرت "تايوان"...

00:09:06.911 --> 00:09:09.810
"سلة أكل"،
"نقدر نعمل هناك محاصيل، زي الرُز والقصب."

00:09:09.834 --> 00:09:12.587
اللي مش محتاجة ذكاء إني أقولّك
إن معظمه كان بيتصدّر لـ"اليابان"،

00:09:12.611 --> 00:09:16.328
بيتصدر ازاي؟ عن طريق السكك الحديد
اللي "اليابان" بَنِتها من شرقها لغربها،

00:09:16.352 --> 00:09:17.728
ما كانش طبعًا فيه وقتها "إنستاباي"،

00:09:17.752 --> 00:09:20.150
فالمعاملات كانت بتحصل وقتها
عن طريق البنك المركزي،

00:09:20.150 --> 00:09:21.816
اللي عملته "اليابان" برضه،

00:09:21.840 --> 00:09:25.003
فانت تلاقي الاستعمار عمّال يقولّك:
"انت عايز إيه يا مُستعمَر يا طمّاع؟!

00:09:25.027 --> 00:09:27.398
دا احنا زرعنالك أرض! عملنالك سكة حديد!

00:09:27.422 --> 00:09:29.867
عملنالك بنك مركزي! كل دا ببلاش!

00:09:29.891 --> 00:09:31.738
عايز إيه يا طمّاع؟! يا أخي إخص!"

00:09:31.762 --> 00:09:34.352
فهنا، يا عزيزي، منطقي جدًا
إن "اليابان" تهتم بـ"تايوان"،

00:09:34.376 --> 00:09:36.278
وإنها تصبح مستعمرة متطورة،

00:09:36.302 --> 00:09:39.583
عشان تفضل توفر غذاء باستمرار لليابانيين،

00:09:39.607 --> 00:09:41.633
بالأخص، لو دولة كبيرة في حجم "اليابان".

00:09:41.657 --> 00:09:45.094
فضلت، يا عزيزي، "تايوان" بهذا الشكل
تتطور أكتر وأكتر،

00:09:45.118 --> 00:09:46.982
بنيتها التحتية تبقى أقوى وأحسن.

00:09:47.006 --> 00:09:49.477
المشكلة، يا عزيزي،
إن هذا التطور فاق الحدود،

00:09:49.501 --> 00:09:54.962
لدرجة إن جزيرة "تايوان" بقت تاني أكتر مكان
متطور ومتقدم في "آسيا"، بعد "اليابان"،

00:09:54.986 --> 00:09:58.261
في وقت من الأوقات،
الناتج القومي لو اتوزع على الأفراد،

00:09:58.285 --> 00:10:00.476
كان فترة من الفترات،
زيه زي ما في "اليابان" بالظبط.

00:10:00.500 --> 00:10:04.947
فالمواطن التايوان من حيث الفلوس
ومن ناحية الاقتصاد لو اتوزع، زيه زي الياباني،

00:10:04.971 --> 00:10:07.377
ومعدّل الأعمار نتيجة التطور اللي حصل،

00:10:07.401 --> 00:10:09.790
بيرتفع من 29 لـ45 سنة.

00:10:09.814 --> 00:10:12.797
يفضل، يا عزيزي، الوضع كدا
لحد ما تيجي الحرب العالمية التانية،

00:10:12.821 --> 00:10:14.421
اللي انت عارف هي خلصت ازاي في "اليابان"،

00:10:14.445 --> 00:10:15.905
"هيروشيما"، "ناجازاكي"،

00:10:15.929 --> 00:10:17.773
وبكدا، مصير "تايوان" بيتغير تمامًا،

00:10:17.797 --> 00:10:19.810
"دلوقتي، اللي كانوا ماسكينا،
ما عادوش ماسكينا."

00:10:19.834 --> 00:10:24.450
وهنا، بموجب ما يُعرف بالـCairo Declaration
"إعلان (القاهرة)"، بين "الصين" والحلفاء،

00:10:24.474 --> 00:10:26.439
بترجع "تايوان" لدولة "الصين"،

00:10:26.463 --> 00:10:29.413
اللي بياخدها آنذاك
الزعيم القومي "تشيانج كا شيك"

00:10:29.437 --> 00:10:31.442
قائد حزب الـ"كومنتانج" الحاكم،

00:10:31.466 --> 00:10:33.576
واللي هيعيّن "تشين يي" كحاكم للجزيرة.

00:10:33.600 --> 00:10:35.094
الراجل دا، يا عزيزي، هيخش على "تايوان"،

00:10:35.118 --> 00:10:37.739
رقم 1 كدا،
يعتبر التايوانيين دُول درجة تانية،

00:10:37.763 --> 00:10:38.645
مش بس كدا، دُول...

00:10:40.353 --> 00:10:41.822
متعاطفين مع العدو الياباني!

00:10:41.846 --> 00:10:45.120
ناس عاشت في جنة العدو الياباني
لأكتر من 50 سنة،

00:10:45.144 --> 00:10:47.969
لدرجة إن مدارسهم
بتدرّس المناهج باللغة اليابانية.

00:10:47.993 --> 00:10:51.579
ودا، يا عزيزي، هيخلّي حُكم "الصين" لـ"تايوان"
بعد الحرب العالمية التانية

00:10:51.603 --> 00:10:53.185
حُكم بالحديد والنار،

00:10:53.209 --> 00:10:56.069
قمع مخيف هيوصّلنا أخيرًا لشرارة الثورة،

00:10:56.093 --> 00:10:59.649
في ما يُعرَف بانتفاضة 28 فبراير 1947.

00:10:59.673 --> 00:11:04.155
بيحصل لمّا عميل حكومي يصادف
سجاير متهربة مع بنت تايوانية،

00:11:04.179 --> 00:11:05.448
ويضربها ببندقيته،

00:11:05.472 --> 00:11:08.267
هنا، يا عزيزي،
تقوم خناقة بين التايوانيين والأمن،

00:11:08.291 --> 00:11:12.701
فتتحول الخناقة دي بالتدريج
لانتفاضة شعبية ضد الحُكم الصيني للجزيرة.

00:11:12.725 --> 00:11:14.415
وقتها، هيبعت الرئيس الصيني "كاي شيك"

00:11:14.439 --> 00:11:20.638
قوات عسكرية تقتل وتسجن وتخفي
من 18 لـ28 ألف تايواني،

00:11:20.662 --> 00:11:23.631
خلّيني أقولّك، يا عزيزي،
إن كل نخبة "تايوان" المتعلمة

00:11:23.655 --> 00:11:24.855
يا اتقتلت يا اتسجنت!

00:11:24.879 --> 00:11:27.361
"كاي شي" نجح بصعوبة في إنهاء الثورة،

00:11:27.385 --> 00:11:29.689
ولكنها خلصت طبعًا بفضيحة دولية،

00:11:29.713 --> 00:11:33.357
خصوصًا، إن تقارير العنف بتاعة قواته
وصلت لجميع أنحاء العالم.

00:11:33.381 --> 00:11:35.143
واحد، يا عزيزي، من الأسلحة
اللي كان بيستخدمها

00:11:35.167 --> 00:11:37.648
كان الـDum-Dum Bullets المحرمة دوليًا،

00:11:37.672 --> 00:11:39.462
دا رصاص تقريبًا بينفجر جوا الجسم!

00:11:39.486 --> 00:11:41.517
لكن أصعب ضريبة
وقعت على "الصين" في الوقت دا

00:11:41.541 --> 00:11:42.540
ما كانتش الفضيحة الدولية،

00:11:42.564 --> 00:11:47.093
وإنما كانت خلق عداوة مخيفة
بين جزيرة "تايوان" والنظام الصيني.

00:11:47.117 --> 00:11:48.611
لو انت، يا عزيزي، بتشوف برنامج "الدحّيح"،

00:11:48.635 --> 00:11:51.047
وشُفت حلقة "الصين"،
اللي أنصحك إن انت تشوفها جدًا،

00:11:51.071 --> 00:11:56.848
هتعرف إن الموضوع ما انتهاش
ببقى قشطة وعسل وحاجات حلوة،

00:11:56.872 --> 00:11:58.926
الراجل آه، كان منبوذ عالميًا،

00:11:58.950 --> 00:12:01.377
ولكن الكارثة كلها كانت داخليًا،

00:12:01.401 --> 00:12:05.342
فيه واحد باسم "ماو زيدونج"،
مؤسس "الصين" الحديثة،

00:12:05.366 --> 00:12:08.130
بيتقال اسمه على بعض كدا،
"(ماو زيدونج) مؤسس (الصين) الحديثة"،

00:12:08.154 --> 00:12:09.996
هيجيب أجل حُكمه،

00:12:10.020 --> 00:12:12.080
واضح، يا عزيزي، إن التايوانيين دُول
فيهم شيء لله!

00:12:12.104 --> 00:12:15.136
حسبنوا على الراجل، صحيوا 1 أكتوبر 1949،

00:12:15.160 --> 00:12:18.624
عشان يتفاجئ العالم كله
بسيطرة الشيوعيين على "الصين"،

00:12:18.648 --> 00:12:20.778
ويتم إعلان "جمهورية (الصين) الشعبية".

00:12:20.802 --> 00:12:23.356
فجأة، يا عزيزي، "كاي شيك" وكل مؤيدينه

00:12:23.380 --> 00:12:24.928
اللي عددهم تقريبًا بيوصل لـ2 مليون،

00:12:24.952 --> 00:12:29.726
بيلاقوا إن الطريق الوحيد للنجاة من الإعدام
هو الهروب من "الصين"،

00:12:29.750 --> 00:12:33.056
"هنروح فين؟ مش هنروح (اليابان) طبعًا،
احنا Already كنا معاها في حرب،

00:12:33.080 --> 00:12:34.358
هنروح (تايوان)."

00:12:34.382 --> 00:12:37.396
شوف، يا عزيزي، هيهرب للمكان
اللي هو نكّل بأهله!

00:12:37.908 --> 00:12:42.270
التايوانيين، يا عزيزي، هيتفاجئوا
إن الديكتاتور اللي دمر حياتهم ودمر ثورتهم،

00:12:42.294 --> 00:12:44.286
استوطن هو وحاشيته جزيرتهم،

00:12:44.310 --> 00:12:47.191
"ماو زيدونج" هيبدأ يجهّز لاحتلال "تايوان"،

00:12:47.215 --> 00:12:49.040
"ما خلّصنا (الصين) بقى، نشوف بقى، نتوسع!"

00:12:49.064 --> 00:12:52.342
مش بس عشان يضم الأرض،
اللي هو شايف إنها المفروض تحت "الصين"،

00:12:52.366 --> 00:12:56.530
ولكن كمان، عشان يدمر
كل ما هو من النظام القديم،

00:12:56.554 --> 00:12:57.985
"كاي شيك" وكل رجالته.

00:12:58.009 --> 00:13:01.066
ولكن لمّا هتقوم الحرب
بين "كوريا الشمالية" و"الجنوبية"،

00:13:01.090 --> 00:13:03.577
هيصطدم عمك "ماو"
بـ"الولايات المتحدة الأمريكية"،

00:13:03.601 --> 00:13:05.527
اللي هتدعم مين؟ "كوريا الجنوبية"،

00:13:05.551 --> 00:13:07.628
وهنلاقي "أمريكا"،
"الولايات المتحدة الأمريكية"،

00:13:07.652 --> 00:13:11.291
بتحمي جزيرة "تايوان"
كجزء من استراتيجيتها العسكرية،

00:13:11.315 --> 00:13:15.513
"ليه؟ عشان نحمي المحيط المهم جدًا
اللي اسمه (المحيط الهادي)

00:13:15.537 --> 00:13:17.037
من نفوذ الشيوعيين.

00:13:17.061 --> 00:13:21.054
ما معلش يعني، الـUSSR،
(الاتحاد السوفييتي) دا، ما هو شيوعي،

00:13:21.078 --> 00:13:22.415
(ماو) شيوعي،

00:13:22.439 --> 00:13:24.524
يتلموا على بعض، أروح أنا في داهية!"

00:13:24.548 --> 00:13:28.229
خُد بالك، يا عزيزي، احنا في بشايره،
بشاير الحرب الباردة!

00:13:28.253 --> 00:13:32.980
في الوقت دا، مع بداية الحرب الباردة،
"أمريكا" هترفض إنها تعترف بـ"الصين" الشيوعية،

00:13:33.004 --> 00:13:35.905
وهتعتبر إن حكومة "كاي شيك"
اللي موجودة في "تايوان"،

00:13:35.929 --> 00:13:38.489
المطاريد، "ذئاب الجبل"،
اللي على إقليم صغنن،

00:13:38.513 --> 00:13:41.947
هي دي حكومة المنفى،
وممثل "الصين" الوحيد في "الأمم المتحدة"،

00:13:41.971 --> 00:13:44.324
يعني، جزيرة مساحتها 36 ألف كيلومتر

00:13:44.348 --> 00:13:47.572
بقت هي ممثل "الصين" في عيون الغرب!

00:13:47.596 --> 00:13:54.663
بينما الدولة المكوّنة من 9 مليون كيلومتر
ومئات الملايين من البشر،

00:13:54.687 --> 00:13:55.906
العالم مش مُعترِف بيها!

00:13:55.930 --> 00:13:58.221
"نظري ضعيف، ما بأشوفش شيوعيين، هأعمل إيه؟!"

00:13:59.003 --> 00:14:03.185
عايزك، يا عزيزي، تتخيل معايا
إن انت راجع بآلة زمن سنة 1950،

00:14:03.209 --> 00:14:06.414
وبتنزل على ساحل الجزيرة،
وبتقابل مواطن ابن هذا العصر،

00:14:06.438 --> 00:14:10.183
وبتورّيله "موبايلك" والمعلومات اللي عليه
اللي بتتكلم على "تايوان" دلوقتي،

00:14:10.207 --> 00:14:12.996
هيقولّك: "إيه دا؟!
تليفزيون بحجم علبة السجاير؟! Wow!"

00:14:13.020 --> 00:14:16.737
ثانيًا، هيتفاجئ إن الإنترنت
بيقول على "تايوان" حاليًا

00:14:16.761 --> 00:14:20.710
إنها واحدة من أكبر 25 اقتصاد في العالم،

00:14:20.734 --> 00:14:26.890
بناتح محلي إجمالي بيوصل
لأكتر من 800 مليار دولار أمريكي،

00:14:26.914 --> 00:14:29.511
اللي هو، يا عزيزي، تقريبًا
حجم الاقتصاد السعودي مثلًا،

00:14:29.535 --> 00:14:31.130
36 ألف كليومتر مربع!

00:14:31.154 --> 00:14:35.523
نصيب الفرد من الناتج المحلي،
على حسب تقرير صَدَر سنة 2022،

00:14:35.547 --> 00:14:38.979
تجاوز نصيب الفرد
في دولة بحجم "اليابان" نفسها،

00:14:39.003 --> 00:14:40.527
اللي هي استعمرتها وبَنِتها،

00:14:40.551 --> 00:14:43.464
لو عرضت، يا عزيزي، كل المعلومات دي
على شخص من الماضي سنة 50،

00:14:43.488 --> 00:14:44.525
هيعتبرك مجنون!

00:14:44.549 --> 00:14:46.686
لأن الواقع وقتها بيقول عكس كدا تمامًا،

00:14:46.710 --> 00:14:50.998
"تايوان" من حوالي حاجة و70 سنة، سنة 1950،
هتعيش أسوأ أحوالها،

00:14:51.022 --> 00:14:53.952
جزيرة صغيرة استضافت قرب الـ2 مليون لاجئ،

00:14:53.976 --> 00:14:58.142
فجأة كدا، فيه 25% زيادة
على الكثافة السكانية بتاعتك!

00:14:58.166 --> 00:15:00.441
ويا ريتهم ضيوف خُفاف، جايين ياكلوا ويشربوا،

00:15:00.465 --> 00:15:01.945
لأ، دا في وسطهم واحد ديكتاتور

00:15:01.945 --> 00:15:07.155
عايز يحول الـ36 ألف كيلو اللي حيلتك
لقاعدة عسكرية، يستعيد من خلالها "الصين"!

00:15:07.179 --> 00:15:10.002
"تايوان" وقتها كمان،
بدأت تعاني من تضخم مرعب،

00:15:10.026 --> 00:15:14.207
الناتج المحلي للفرد كان أقل وقتها
من أماكن زي "الكونغو" و"مدغشقر"،

00:15:14.231 --> 00:15:16.492
ودا لأن معظم ميزانية "تايوان" في الوقت دا

00:15:16.516 --> 00:15:19.766
كانت رايحة للدفاع والتجهيز للحرب
اللي جاية مع "الصين" الشيوعية.

00:15:19.790 --> 00:15:22.669
"تايوان" بقيادة "كاي شي"
هتعيش وقتها بالكامل

00:15:22.693 --> 00:15:24.787
على المساعدات الأمريكية،
زي ما انت شايف كدا.

00:15:24.811 --> 00:15:27.527
"الله! طب ازاي يا (أبو حميد)
بالرغم من إن الوضع كان سيئ كدا

00:15:27.551 --> 00:15:28.978
ازاي حصل هذا التغيير الجذري؟!

00:15:29.002 --> 00:15:32.094
(تايوان) دلوقتي بقت حاجة كبيرة وسط الأمم،
ازاي بقى عندهم كل دا بسرعة؟!"

00:15:32.119 --> 00:15:36.702
اللي حصل، يا عزيزي، هيكون واحدة
من أعظم التغيرات السياسية والاقتصادية،

00:15:36.726 --> 00:15:40.397
واحدة من أعظم التحولات
اللي ممكن تقوم بيها دولة في تاريخها،

00:15:40.421 --> 00:15:41.905
ومش دولة عادية في ظروف عادية،

00:15:41.929 --> 00:15:44.508
دي دولة مُحاصَرة ومُهدَّدة من قوة عظمى،

00:15:44.532 --> 00:15:45.655
الموضوع، يا عزيزي، سِخِن، هه!

00:15:45.679 --> 00:15:46.420
هأخرج، وأحكيلك.

00:15:46.444 --> 00:15:48.389
انفخ بقى فيه، يمكن يبرد!

00:15:49.071 --> 00:15:50.939
حكومة الـ"كومنتانج" في "تايوان"

00:15:50.963 --> 00:15:54.082
هتستمر في ديكتاتوريتها
وقمعها السياسي للتايوانيين،

00:15:54.106 --> 00:15:56.731
أو ما يُعرف خلال فترة حُكمها
بالـWhite Terror.

00:15:56.755 --> 00:15:59.743
على المستوى الاقتصادي،
الحكومة أدركت إن "الوضع دا يا جماعة مش نافع!

00:15:59.767 --> 00:16:03.127
كلنا، سواء حكومة أو شعب،
عايشين على جزيرة صغيرة،

00:16:03.151 --> 00:16:06.535
كلنا حَرْفيًا على مركب واحدة،
مركب شايلة كثافة سكانية مهولة،

00:16:06.559 --> 00:16:09.402
لو ما عرفناش ندوّرها والاقتصاد ما قامش،
هنموت كلنا من الجوع!"

00:16:09.426 --> 00:16:11.827
هنا، هتبدأ الحكومة خطة الإصلاح الزراعي،

00:16:11.851 --> 00:16:15.667
ومعاه برنامج Import Substitution،
بديل المستورد، المُنتَج المحلي،

00:16:15.691 --> 00:16:18.667
"شيبسي (الكلب)، بسكوت (الجِعِر)،
شجّعوا المنتجات المحلية.

00:16:18.691 --> 00:16:21.903
هنقلل الاستيراد،
بحيث إن العُملة الصعبة تفضل على الجزيرة."

00:16:21.927 --> 00:16:24.029
الخطوة دي قوّمت صناعات كثيفة العمالة،

00:16:24.053 --> 00:16:25.965
زي صناعة النسيج وصناعة الأسمدة،

00:16:25.989 --> 00:16:30.504
اللي المنتج المحلي فيها بقى محمي بالكامل،
مع وجود قيود استيراد.

00:16:30.528 --> 00:16:32.530
"(أبو حميد)، ودا كان سبب كافي للتحول؟"

00:16:32.554 --> 00:16:34.109
يا عزيزي، ما كانش حد غلب!

00:16:34.133 --> 00:16:39.981
بحلول سنة 1958، العجز التجاري لـ"تايوان"
هيكون وصل لـ70 مليون دولار!

00:16:40.005 --> 00:16:41.815
الاقتصادي "شو تشي تسيانج"

00:16:41.839 --> 00:16:45.075
قالّهم: "يا شباب، احنا كدا دولة
عايشة على الـSurvival Mode.

00:16:45.099 --> 00:16:48.406
بنكافح على أد البقاء،
وبنعتمد على المساعدات الأمريكية.

00:16:48.430 --> 00:16:50.899
ويا ريت اللي جاي أد اللي رايح!
احنا مديونين!

00:16:50.923 --> 00:16:54.948
لو عايزين ننهض، لازم نشجع التصدير
أضعاف ما بنأيد الاستيراد."

00:16:54.972 --> 00:16:57.257
هنا، الحكومة بدأت تشيل
كل القيود اللي موجودة على التصدير،

00:16:57.281 --> 00:16:58.597
عايز تصدّر أي حاجة،

00:16:58.621 --> 00:17:02.441
عايز تفك وتشحن جدتك، تبعته طرد (أمريكا)
عن طريق (أمازون)،

00:17:02.441 --> 00:17:04.002
عينيا! قولّي فين في (نيويورك).

00:17:04.026 --> 00:17:05.293
هنبقى بنصدّر جدّات!

00:17:05.317 --> 00:17:06.964
هنصدّر أي حاجة ممكن تتصدر."

00:17:06.988 --> 00:17:09.164
- "حتى الطارشة يا (أبو حميد)؟!"
- "خرّجنا منها Container!

00:17:09.188 --> 00:17:12.583
احنا Best Sellers."
هتفك القيود على التصدير، تحطها على الاستيراد.

00:17:12.607 --> 00:17:13.656
هتحزّم الجزيرة.

00:17:13.680 --> 00:17:15.724
الحكومة مش بس شالت موانع التصدير،

00:17:15.748 --> 00:17:20.017
لأ، دي كمان حافظت على حق المصدّرين
إن هما يحتفظوا بالنقد الأجنبي،

00:17:20.041 --> 00:17:22.083
وكمان، شجعت استثمار الأجانب في "تايوان".

00:17:22.107 --> 00:17:26.290
فجأة، صناعة المنسوجات اللي صادراتها
كانت 2 مليون دولار سنة 1957،

00:17:26.314 --> 00:17:29.783
بعد الإجراءات الجديدة
وصلت صادراتها لـ29 مليون دولار.

00:17:29.807 --> 00:17:34.784
دا بعد أد إيه؟ بعد 5 سنين، سنة 1962.
زيادة 27 مليون دولار.

00:17:34.808 --> 00:17:39.128
في الستينات، يا عزيزي،
بدأ الاقتصاد التايواني ينطلق، رهوان.

00:17:39.152 --> 00:17:41.950
في الوقت دا،
بدأ يظهر اقتصادات تانية متطورة في "آسيا"،

00:17:41.974 --> 00:17:43.797
"سنغافورة"، "كوريا الجنوبية"، "هونج كونج"،

00:17:43.821 --> 00:17:46.913
عشان الـ4 يشكّلوا
ما يُعرف باسم "النمور الآسيوية"،

00:17:46.937 --> 00:17:49.087
دوَل عندها معدلات تصنيع جنونية

00:17:49.111 --> 00:17:53.003
بتكاليف منخفضة
وتخطيط حكومي حلو بسيط، يطور ويصدّر.

00:17:53.027 --> 00:17:55.851
ولكن، يا عزيزي،
لمّا النمور الآسيوية بدأت تنطلق،

00:17:55.875 --> 00:17:59.251
النمر التايواني هيواجه في بداية السباق
أصعب ضربة في السبعينات،

00:17:59.275 --> 00:18:01.263
هيجيله، يا عزيزي، ضربة غدر في الضهر.

00:18:01.287 --> 00:18:03.304
"يا ترى مين يا (أبو حميد)؟!
(اليابان)؟! (الصين)؟!

00:18:03.329 --> 00:18:05.548
هيحصل نزاعات داخلية؟ طمنّي على (تايوان)!

00:18:05.572 --> 00:18:07.112
الغدر هيجيلهم منين؟!"

00:18:07.136 --> 00:18:10.954
من آخر مكان تتوقعه، يا عزيزي،
من "الولايات المتحدة الأمريكية".

00:18:11.578 --> 00:18:13.426
"هي يا (أبو حميد)
(الولايات المتحدة الأمريكية) بتخون؟!

00:18:13.450 --> 00:18:14.649
بتعمل وعود كاذبة؟!"

00:18:14.673 --> 00:18:17.540
عزيزي، دا مكتوب في خانة المهنة
في الـPassport عندها! ولايات تغدر.

00:18:17.564 --> 00:18:20.278
الضربة هتيجي لـ"تايوان" من الحليف الأمريكي.

00:18:20.864 --> 00:18:23.584
في يوم 25 أكتوبر سنة 1971،

00:18:23.608 --> 00:18:29.289
هتقرر "الأمم المتحدة"
إنها تدّي كرسي "الصين" إلى "بكين".

00:18:29.739 --> 00:18:33.559
بمعنى، إنها هتدّي "الصين" لـ"صين (ماو)"،

00:18:33.583 --> 00:18:35.095
"ماو زيدونج" وثّق الـAccount،

00:18:35.119 --> 00:18:36.388
"الأمم المتحدة" اعترفت بيه!

00:18:36.412 --> 00:18:39.827
خلاص، بقى هو ممثل "الصين"
بدل حكومة "كاي شيك".

00:18:39.851 --> 00:18:44.573
دا، يا عزيزي، حصل لمّا العالم اقتنع أخيرًا
إن يبدو إن نظام "ماو" موجود ليبقى،

00:18:44.597 --> 00:18:47.297
"هو مبلّط في القعدة،
فلازم نتعامل معاه كأمر واقع!

00:18:47.321 --> 00:18:50.151
وبصراحة يعني، واضح إنه صعب جدًا إنه ينهزم

00:18:50.175 --> 00:18:54.138
من مجموعة من المتمردين
قاعدين على جزيرة صغيرة بقالهم 20 سنة."

00:18:54.162 --> 00:18:55.741
ما هما برضه يا (أبو حميد)، هما 2 مليون.

00:18:55.765 --> 00:18:57.255
ما يغرّكش الرقم بالنسبة لـ(الصين)."

00:18:57.279 --> 00:19:00.440
كمان، لمّا نظام شيوعي
يحكم دولة بهذا الحجم المهول،

00:19:00.464 --> 00:19:03.251
ويبدأ ينفتح اقتصاديًا بفرص تجارة مع العالم،

00:19:03.275 --> 00:19:07.425
فدا وضع أحسن بكتير لدول العالم
إنها بدل ما تتعامل مع حد ماسك جزيرة صغيرة،

00:19:07.449 --> 00:19:08.691
"لأ، أنا أتعامل مع الكبير بقى.

00:19:08.715 --> 00:19:11.206
ما أنا أتعامل مع دولة بقى كبيرة،
عدد سكان كبير،

00:19:11.230 --> 00:19:13.955
مصانع، ممكن تحصل زراعة، تجارة رايح جاي."

00:19:13.979 --> 00:19:17.699
بعد هذا الاعتراف،
بيتهدد حلم "كاي شي" وحكومته

00:19:17.723 --> 00:19:20.500
في إن هما يرجعوا
في يوم من الأيام يحكموا "الصين"،

00:19:20.524 --> 00:19:22.856
بيسموها، يا عزيزي، الـMainland،
الـMainland China.

00:19:22.880 --> 00:19:25.196
الحلم اللي هيموت سنة 1972،

00:19:25.220 --> 00:19:28.969
لمّا يفاجئ الرئيس الأمريكي "نيكسون" العالم
بقرار غريب على التايوانيين،

00:19:28.993 --> 00:19:32.458
رئيس "أمريكا" هيقوم
بأول زيارة لـ"الصين" الشيوعية!

00:19:32.482 --> 00:19:35.764
"عرفت اللي فيها

00:19:35.789 --> 00:19:38.928
عينيه بان عليها!

00:19:38.952 --> 00:19:41.103
زيارة "أمريكا" لـ"الصين" كانت حدث مفاجئ،

00:19:41.127 --> 00:19:43.196
صحيح، زيارة خاطفة كانت مدتها 8 أيام،

00:19:43.220 --> 00:19:46.752
لكنها هتُعرف تاريخيًا
بـThe Week That Changed The World،

00:19:46.776 --> 00:19:48.313
"الأسبوع الذي غيّر العالم".

00:19:48.337 --> 00:19:51.424
في كتاب Being Nixon: A Man Divided،
هيقول "إيفان توماس"

00:19:51.448 --> 00:19:54.046
إن "نيكسون"
ومستشاره للأمن القومي "هنري كيسينجر"

00:19:54.070 --> 00:19:58.807
هيراقبوا ببطء الخلافات اللي بتظهر
بين جمهورية "الصين" الشعبية

00:19:58.831 --> 00:20:00.181
و"الاتحاد السوفييتي"،

00:20:00.205 --> 00:20:01.804
"كدا كدا فيه بينهم خلافات،

00:20:01.828 --> 00:20:04.189
خلّينا نخش احنا وناخدهم على حِجرنا،

00:20:04.213 --> 00:20:05.541
عشان يسيبوا التانيين دُول.

00:20:05.565 --> 00:20:07.219
سياسة فرّق تسُد يا بيه!

00:20:07.243 --> 00:20:09.878
هات الصيني على حِجرك،
عشان يعادي تاني يوم الروسي."

00:20:09.902 --> 00:20:13.239
هيراقبوا مثلًا خوف "ماو"
من توسعات السوفييت في "آسيا"،

00:20:13.263 --> 00:20:16.725
وقتها، هتخش "أمريكا" بمنتهى المكر
وتكبّر الحوار بينهم،

00:20:16.749 --> 00:20:18.968
"أنا مش عايزة أقولّك على اللي بيقولوه،
أنا مش عايزة أبقى بأوقّع يعني."

00:20:18.992 --> 00:20:23.570
"أمريكا" بتزوّد العداوة لمّا بتخلق
علاقات اقتصادية مع "صين (ماو)"،

00:20:23.594 --> 00:20:25.270
وكمان، علاقات سياسية،

00:20:25.294 --> 00:20:28.294
"الله! يعني انتي يا (صين) يا شيوعية
راحة تتصاحبي على الأمريكان؟!

00:20:28.318 --> 00:20:30.143
الله! دي احلوّت أوي!"

00:20:30.167 --> 00:20:33.680
"وقوليله ياخد باله منك

00:20:33.704 --> 00:20:37.422
زي ما كنت أنا بأخاف عليكي"

00:20:37.446 --> 00:20:42.152
الفكرة العبقرية من جانب "أمريكا"
هتُتوَّج بنجاح لـ"أمريكا" ولـ"ماو" نفسه،

00:20:42.176 --> 00:20:43.850
لمّا سنة 1979...

00:20:43.874 --> 00:20:44.918
"ثانية واحدة يا (أبو حميد)!

00:20:44.942 --> 00:20:47.001
انت بتشتت انتباهي
وبتبعدني عن الموضوع الأساسي!

00:20:47.025 --> 00:20:48.730
احنا جايين نتكلم هنا على (تايوان)!

00:20:48.754 --> 00:20:51.808
عاملّي مثلث حُب
بين (أمريكا) و(روسيا) والناس! فيه إيه؟!

00:20:51.832 --> 00:20:55.143
احنا جايين نتكلم على (تايوان)،
إيه الخيانة اللي حصلت لـ(تايوان)؟"

00:20:55.167 --> 00:21:00.928
قد تظن، يا عزيزي، إن خيانة "تايوان"
تتوقف على اعتراف "أمريكا" بـ"صين (بكين)"،

00:21:00.952 --> 00:21:02.370
الخيانة ما بتقفش لحد هنا،

00:21:02.394 --> 00:21:08.503
الحكومة الأمريكية كمان بتسحب دعمها
وشرعية الحكومة اللي ماسكة "تايوان".

00:21:08.527 --> 00:21:13.251
سنة 1979، هيتفاجئ العالم إن "أمريكا"
بتسحب اعترافها بحكومة "كاي شيك" في "تايوان"،

00:21:13.275 --> 00:21:14.551
ومعاها كمان سفارتها!

00:21:14.575 --> 00:21:17.969
رجوعًا، يا عزيزي، لـ"تايوان"،
موقف "تايوان" أصبح مش كويس،

00:21:17.993 --> 00:21:19.510
وبالأخص، الحكومة التايوانية،

00:21:19.534 --> 00:21:23.485
اللي سنة 1979 اتسحب منها الاعتراف الأمريكي،

00:21:23.509 --> 00:21:25.634
بشكل رسمي،
"أمريكا" بتسحب إيديها من "تايوان"،

00:21:25.658 --> 00:21:28.140
وبتقول للعالم: "(الصين) دي
ما جابتش راجل غير (ماو)."

00:21:28.164 --> 00:21:30.376
في الوقت دا، يا عزيزي،
"تايوان" هتكون في مُفترَق طرُق،

00:21:30.400 --> 00:21:32.617
فكرة العودة للوطن الأم اتدمرت،

00:21:32.641 --> 00:21:34.280
حكومة "تايوان" هتفضل في "تايوان"،

00:21:34.304 --> 00:21:37.483
تخيل، يا عزيزي، من سوء حظك
إن قطبين بيتنافسوا في الحرب الباردة

00:21:37.507 --> 00:21:40.690
مختلفين في طريقة الحُكم
وفي الإدارة وفي الاقتصاد

00:21:40.714 --> 00:21:43.660
وفي الخريطة السكانية والخريطة الجيوسياسية،

00:21:43.684 --> 00:21:45.701
يختلفوا في كل دا، ويتفقوا عليك انت!

00:21:45.725 --> 00:21:47.902
"(أبو حميد)، قول للتايوانيين
عندك في الماضي ما يقلقوش،

00:21:47.926 --> 00:21:50.714
خلّيهم يهتموا بالاقتصاد،
يهتموا بالصناعة، يهتموا بالتصدير،

00:21:50.738 --> 00:21:51.879
الاقتصاد هيحميهم."

00:21:51.903 --> 00:21:54.672
والله، يا عزيزي، العالم محظوظ بيك وبطيبتك!

00:21:54.696 --> 00:21:56.173
هكذا لا تُدار الأمور.

00:21:56.197 --> 00:21:58.202
السياسية الصينية لحد هذه اللحظة

00:21:58.226 --> 00:22:00.461
بتضغط بشكل مباشر على أي دولة

00:22:00.461 --> 00:22:03.570
عايزة تتعاون معاها
وتقوّي روابطها الاقتصادية معاها،

00:22:03.594 --> 00:22:06.411
إنها ترفض وتقلل التعاون مع "تايوان"،

00:22:06.435 --> 00:22:10.005
"ما حدش يتعاون مع (تايوان)
كشريك اقتصادي أو ككيان منفصل عن (الصين).

00:22:10.029 --> 00:22:12.923
ما حدش يروح يكلمها،
وإلا مش هأبقى صاحبه!(تايوان) تخصني."

00:22:12.947 --> 00:22:16.200
هنا، يا عزيزي، "تايوان"،
احنا نعرف دلوقتي إن فيه 12 دولة معترفة بيها،

00:22:16.224 --> 00:22:19.293
وقتها، ما كانوش لسة بقوا 12،
وبعضهم ما بقاش لسة دوَل!

00:22:19.317 --> 00:22:23.649
فهنا، "تايوان" ممكن يبقى عندها
اقتصاد وتصدير ومنتجات،

00:22:23.673 --> 00:22:24.772
بس ما حدش راضي يتاجر معاها،

00:22:24.796 --> 00:22:28.112
لأن كله خايف إن انت تفقد القدرة على التجارة

00:22:28.136 --> 00:22:31.584
مع مئات الملايين من البشر،
اللي هما "الصين"،

00:22:31.608 --> 00:22:33.830
ما لو حد صاحبك، مضطر يضحي بـ"الصين"!

00:22:33.854 --> 00:22:36.575
فانت بقى أيها الدولة الأوروبية،
ولّا أي دولة في العالم،

00:22:36.599 --> 00:22:38.232
هتروح تتصاحبلي على جزيرة صغيرة،

00:22:38.256 --> 00:22:40.921
وتسيبلي العملاق الـMade in China؟

00:22:40.945 --> 00:22:44.786
"تايوان"، يا عزيزي، بتفضل
في حالة عزلة اقتصادية وسياسية،

00:22:44.810 --> 00:22:47.249
رغم استمرار الدعم الأمريكي، لغرابة الأمور!

00:22:47.273 --> 00:22:51.324
هنا، يا عزيزي، ودي بقى تشوفها
في حلقة Chip Wars، "أهم صناعة في العالم"،

00:22:51.348 --> 00:22:55.679
"تايوان" بتدرك إن "أنا ما ينفعش أعتمد
على الغربيين عشان ييجوا يحموني،

00:22:55.703 --> 00:22:57.149
دُول حلفاء متقلبين.

00:22:57.173 --> 00:23:00.980
وكمان، ما عادش ينفع إن احنا نشتغل
عشان نعمل نهضة اقتصادية عادية،

00:23:01.004 --> 00:23:04.464
لأ، (تايوان) لازم ترمي رهان All In،

00:23:04.488 --> 00:23:06.562
تحط كل مواردها وتركيزها

00:23:06.586 --> 00:23:09.676
على صناعة عملاقة
توفرلها حماية وتحققلها دخل."

00:23:09.700 --> 00:23:12.573
دا، يا عزيزي،
كان أهم سؤال في نهاية السبعينات،

00:23:12.597 --> 00:23:15.407
"هننتج إيه عشان نحمي نفسنا ونبقى أقويا؟"

00:23:15.431 --> 00:23:18.956
دا السؤال، اللي إجابته
هتحدد مصير "تايوان" لحد هذه اللحظة.

00:23:19.756 --> 00:23:23.394
"تايوان" بتنفق 5 مليار دولار أمريكي
في السبعينات

00:23:23.418 --> 00:23:25.364
على تطوير صناعات زي البتروكيماويات،

00:23:25.388 --> 00:23:28.923
ولكن سنة 1979، بتحصل أزمة دولية في النفط،

00:23:28.947 --> 00:23:32.506
بعد قيام الثورة الإيرانية،
وإنتاج النفط الإيراني يقل،

00:23:32.530 --> 00:23:35.257
بمعدل حوالي 4.8 مليون برميل،

00:23:35.281 --> 00:23:38.472
دا، يا عزيزي، كان وقتها
%7 من إنتاج النفط العالمي.

00:23:38.496 --> 00:23:41.114
نتيجةً لدا، أسعار النفط زادت بجنون،

00:23:41.138 --> 00:23:45.689
في الوقت دا، يا عزيزي، بتحصل أزمات سياسية
بتخلّي هذه الصناعة صناعة متقلبة،

00:23:45.713 --> 00:23:49.256
وأسعارها مرتبطة بحاجات بتحصل سياسيًا
وقرارات مش عندها،

00:23:49.280 --> 00:23:52.103
شوية برميل النفط يطلع،
شوية برميل النفط ينزل!

00:23:52.127 --> 00:23:55.515
هنا، "تايوان" أدركت إنها
محتاجة صناعة مستقلة شوية،

00:23:55.539 --> 00:24:00.018
في الوقت دا، "تايوان" بدأت تحدد المواصفات
للصناعات اللي تقدر تنقذها،

00:24:00.042 --> 00:24:03.421
واحدة من أهم الصفات دي
إنها تكون صناعة تكنولوجيتها عالية،

00:24:03.445 --> 00:24:05.221
واعتمادها على الطاقة محدود،

00:24:05.245 --> 00:24:06.378
قادرة إنها تخلق عمالة،

00:24:06.402 --> 00:24:08.911
وفي نفس الوقت،
السوق العالمي يكون محتاجها بشدة،

00:24:08.935 --> 00:24:14.271
لدرجة تخلّي كل العالم مُجبَر
إنه يستوردها من جزيرة منبوذة،

00:24:14.295 --> 00:24:15.946
"عايز تقاطعني؟ طب، ماشي!"

00:24:15.970 --> 00:24:18.176
لمّا "تايوان" تعمل حاجة زي كدا، وتصدّرها،

00:24:18.200 --> 00:24:19.731
هتقدر توفر عُملة صعبة،

00:24:19.755 --> 00:24:23.751
دي، يا عزيزي، كلها شروط لا تتوفر
إلا في مجال الإلكترونيات والـHigh Tech،

00:24:23.775 --> 00:24:28.048
المجال اللي حكومة "تايوان" بدأت تدعمه
عن طريق إنشاء الـITRI،

00:24:30.873 --> 00:24:32.812
اللي تم تأسيسيه سنة 1973.

00:24:32.836 --> 00:24:35.840
حكومة "تايوان" اشترطت
إن كل نتايج هذا المكان

00:24:35.864 --> 00:24:37.636
توصل للمصانع بشكل غير حصري،

00:24:37.660 --> 00:24:39.914
لأن كل صناعات الإلكترونيات لازم تتطور،

00:24:39.938 --> 00:24:41.849
"أي اكتشاف علمي هنوصلّه، خُد، طبّق."

00:24:41.873 --> 00:24:46.022
وسنة 1980، بيتم إنشاء الـHSBIP،

00:24:46.046 --> 00:24:50.627
دا، يا عزيزي، عارف كدا، يا عزيزي،
لمّا يحصل في "أمريكا" Ocean 11 و12 و13؟

00:24:50.652 --> 00:24:52.268
وتلاقي في "مصر" Ocean 14؟

00:24:52.292 --> 00:24:53.706
هو دا، بس بجودة أحسن.

00:24:53.730 --> 00:24:55.485
هما نقلوا الواجب، وسلّموه للمدرس،

00:24:55.509 --> 00:24:57.533
قالّك: "شوفولنا يا جماعة
الحتة اللي اسمها Silicon Valley

00:24:57.557 --> 00:25:00.172
اللي بتعمل تكنولوجيا دي،
بتعمل إيه، هنعمل زيها،

00:25:00.196 --> 00:25:04.756
هنعمل HSBIP، هو كيان
بيحاكي الـSilicon Valley بشكل مقصود."

00:25:04.780 --> 00:25:08.111
كل، يا عزيزي، العوامل دي
مع وجود كوادر وطنية موجودة في البلد،

00:25:08.135 --> 00:25:10.675
هيأسسوا صناعة هي أهم صناعة دلوقتي،

00:25:10.699 --> 00:25:13.720
صناعة أشباه الموصلات، الـSemiconductors،

00:25:13.744 --> 00:25:16.564
الصناعة اللي هتحول "تايوان"
من نمر آسيوي رشيق،

00:25:16.588 --> 00:25:22.093
لغول اقتصادي بيقوم عليه
اقتصاديات العالم التقني الحديث بأكمله.

00:25:22.117 --> 00:25:23.388
- "بإيه يا أبو (حميد)؟!"
- بأكمله.

00:25:23.412 --> 00:25:26.942
النهاردة، يا عزيزي، الـAI، ثورة الـAI
معتمدة على "تايوان"،

00:25:26.966 --> 00:25:29.846
ما فيش ثورة AI من غير "تايوان"، ما ينفعش!

00:25:29.870 --> 00:25:31.993
ممكن يبقى فيه ثورة AI من غير "إنجلترا"،

00:25:32.017 --> 00:25:33.544
ممكن يبقى فيه ثورة AI من غير "ألمانيا"،

00:25:33.568 --> 00:25:35.294
ممكن يبقى فيه ثورة AI من غير "الصين"،

00:25:35.318 --> 00:25:36.976
لكن من غير "تايوان"، مستحيل!

00:25:37.000 --> 00:25:38.258
الـ36 ألف كيلومتر.

00:25:38.282 --> 00:25:40.660
خُد بالك إن هي TWAN بينهم AI،
فاكره صُدفة؟!

00:25:40.684 --> 00:25:43.368
ولكن قبل ما نوصل
لهذه المرحلة من التألق التايواني،

00:25:43.392 --> 00:25:46.769
هنا بقى، يا عزيزي،
"الصين" قاعدة شايفة كل دا وبتراقبه،

00:25:46.793 --> 00:25:49.428
وعمّالة تحضّر لخطة جديدة،

00:25:49.452 --> 00:25:53.136
"ازاي هنقدر نقضي
على النمر الآسيوي اللي عمّال يكبر دا؟"

00:25:53.757 --> 00:26:00.063
قد تظن، يا عزيزي، إن القضاء هييجي
بـ"إن احنا نحاربهم، نخش بسرعة نحتلهم،

00:26:00.087 --> 00:26:02.354
قبل ما يعملوا الصناعة المهمة دي،

00:26:02.378 --> 00:26:06.022
ويصبحوا مهمين،
ويصبح العالم ما يقدرش يستغنى عنهم."

00:26:06.046 --> 00:26:11.191
لكن خلّيني أفاجأك وأقولّك إن "الصين" المرادي
هتتعامل بطريقة أكثر ذكاءً وأقل عدوانية،

00:26:11.215 --> 00:26:15.232
لمّا تقرر في التمانينات
إنها تتعامل مع "تايوان" بخطة "هونج كونج"،

00:26:15.256 --> 00:26:18.022
دي عاشت لأكتر من قرن كمستعمرة بريطانية،

00:26:18.046 --> 00:26:20.424
في التمانينات،
هتوقّع "الصين" و"بريطانيا" معاهدة

00:26:20.448 --> 00:26:22.551
إن "هونج كونج" اللي عاشت لسنين كمستعمرة،

00:26:22.575 --> 00:26:25.855
كوّنت هوية خاصة بيها،
ونظام مختلف عن الشيوعية،

00:26:25.879 --> 00:26:28.111
هنا، هترجع لـ"الصين"، ولكن بمبدأ...

00:26:29.976 --> 00:26:33.169
"نحن دولة واحدة،
لكن تحت أنظمة حُكم مختلفة."

00:26:33.193 --> 00:26:36.423
يعني، هيكون ليها نظام سياسي
وحرية اقتصادية،

00:26:36.447 --> 00:26:39.553
كل حاجة طالباها في الـOrder،
بس هتتبع سيادة "الصين"،

00:26:39.577 --> 00:26:41.420
تحت "الصين" ديبلوماسيًا وعسكريًا،

00:26:41.444 --> 00:26:44.438
"الصين" هتفكر إنها تعمل
فكرة مشابهة مع "تايوان"،

00:26:44.462 --> 00:26:47.159
اللي تقريبًا عاشت نفس الظرف،
باختلاف المُستعمِر.

00:26:47.183 --> 00:26:49.030
هتروح "الصين" لـ"تايوان" في التمانينات،

00:26:49.054 --> 00:26:51.714
لابسة أبيض في أبيض،
ووشها منوّر، بدر أد كدا،

00:26:51.738 --> 00:26:54.854
وهتقولّها: "يا (تايوان)،
احنا هنخفف حصارنا الاقتصادي،

00:26:54.878 --> 00:26:56.235
وهنكون شريك تجاري ليكم،

00:26:56.259 --> 00:27:00.249
وهنسمحلكم تتطوروا،
وتبنوا مصانع جوا (الصين) نفسها لو حبيتم،

00:27:00.273 --> 00:27:03.797
بدل الجو اللي عاملينه والاستقلال الاقتصادي
وحالة الهروب اللي انتم عاملينه دا،

00:27:03.821 --> 00:27:05.602
إيه يا جماعة؟! دا مصارين البطن بتتعارك!

00:27:05.626 --> 00:27:06.766
الدول مش هتتعارك؟!

00:27:06.790 --> 00:27:08.401
القوى الاستعمارية مش هتتعارك؟!

00:27:08.425 --> 00:27:10.686
فيه إيه؟!
كانت ساعة شيطان، طوّلت بقت كام سنة.

00:27:10.710 --> 00:27:11.700
إيه؟! حصل إيه؟!

00:27:11.724 --> 00:27:14.039
تعالي! تعالي يا (تايوان)!
يا بت، تعالي يا بت!"

00:27:14.063 --> 00:27:16.094
على حسب كلام البروفيسور "ستيف تسانج"،

00:27:16.118 --> 00:27:17.131
فهدف الخطة دي كان

00:27:17.131 --> 00:27:20.797
إن "تايوان" تعتمد اقتصاديًا
على "الصين"، بالتدريج، مع الوقت،

00:27:20.821 --> 00:27:23.282
بشكل يخلّي أي محاولة للاستقلال في المستقبل

00:27:23.306 --> 00:27:25.862
Economic Suicide، "انتحار اقتصادي"،

00:27:25.886 --> 00:27:27.907
"يعني، احنا يا (تايوان)، بعد كل السنين دي،

00:27:27.931 --> 00:27:31.245
آكلين، شاربين، مصدّرين،
عاملين مصانع مع بعض،

00:27:31.269 --> 00:27:33.415
عايزة تهجرينا؟! طب اهجري، خلاص!

00:27:33.439 --> 00:27:35.184
كان نفسي أنهي العلاقة دي بشكل ودّي!

00:27:35.208 --> 00:27:37.304
ولكن للأسف! انتي اللي هتخسري كتير،

00:27:37.328 --> 00:27:41.773
لأن انتي معتمدة عليا سياسيًا واقتصاديًا،
وبيننا مصانع وتجارة،

00:27:41.798 --> 00:27:44.807
ودا أنا مستعدة أرضى بيه،
لو انتي عايزة كدا!"

00:27:44.832 --> 00:27:46.694
ولكن بينما الخطة دي كانت شغالة بجنون،

00:27:46.718 --> 00:27:49.795
فالأب الروحي لتطوير التكنولوجيا
في "تايوان"، "لي كوه تينج"،

00:27:49.819 --> 00:27:54.539
هيستقدم، يا عزيزي،
المهندس الصيني الأمريكي "موريس تشانج"،

00:27:54.563 --> 00:27:55.574
وافتكر هذا الاسم جيدًا،

00:27:55.598 --> 00:27:59.089
دا، يا عزيزي، ديك البرابر في "تايوان"،
دا اللي عليه العين والننّي!

00:27:59.113 --> 00:28:01.816
لأنه هيأسس لـ"تايوان" سنة 1987

00:28:01.840 --> 00:28:04.871
شركة بتُعرف باسم TSMC،

00:28:04.895 --> 00:28:07.704
الـTaiwan Semiconductor Manufacturing Company،

00:28:07.728 --> 00:28:11.212
الشركة اللي اتكلمنا عن عبقريتها
في حلقة قديمة

00:28:11.236 --> 00:28:14.234
من كتابة العبد لله، بعنوان Chip Wars،

00:28:14.258 --> 00:28:16.529
عزيزي، ما تشوفش الحلقات التانية
بتاعة برنامج "الدحّيح"،

00:28:16.553 --> 00:28:18.417
شوف الحلقة دي، لأن أنا اللي كاتبها!

00:28:20.503 --> 00:28:22.916
ولكن، يا عزيزي،
خلّيني ألخصلك هذه الحلقة العظيمة،

00:28:22.940 --> 00:28:23.762
في زيتونة أعظم!

00:28:23.786 --> 00:28:26.093
أشباه الموصلات دي، يا عزيزي، هي رقاقات،

00:28:26.117 --> 00:28:29.209
بتقدر، يا عزيزي، تمرر التيار
وتتحكم في مروره،

00:28:29.233 --> 00:28:32.143
حاجة بتقدر تقاوم الكهربا بشكل متغير،

00:28:32.167 --> 00:28:35.320
دي، يا عزيزي، مميزات
بتخلّي لا يُمكن الاستغناء عنها،

00:28:35.344 --> 00:28:37.174
في عمل أي أجهزة إلكترونية،

00:28:37.198 --> 00:28:40.582
أي جهاز تتخيله من الـ"موبايل"
للتليفزيون لحد الطيارات،

00:28:40.606 --> 00:28:41.862
الصناعة دي موجودة فيه.

00:28:41.886 --> 00:28:45.108
خلّيني أقولّك، يا عزيزي، إن الشركات العملاقة
اللي بتشتغل في هذه الرقاقات،

00:28:45.132 --> 00:28:48.512
زي "إنتل" و"سامسونج"
كانت بتتبع نموذج الـIDM،

00:28:50.567 --> 00:28:51.817
"التصنيع المتكامل"،

00:28:51.841 --> 00:28:54.512
بمعنى، بنصمم وبنـManufacture،

00:28:54.536 --> 00:28:56.675
"احنا هنصمم الرقاقات ونعملها،

00:28:56.699 --> 00:28:59.507
ونعمل الجهاز بشكل متكامل،
أيًا كان الجهاز دا إيه."

00:28:59.531 --> 00:29:03.211
"موريس تشانج" أدرك إن تطور الرقاقات دي
محتاج منشأة لوحدها،

00:29:03.235 --> 00:29:05.859
منشأة متخصصة وبرة المنافسة،

00:29:05.883 --> 00:29:08.867
تقدر تطور وتصنّع وتبيع للكل،

00:29:08.891 --> 00:29:10.516
"الشركات تتنافس في التصميم،

00:29:10.540 --> 00:29:13.005
لكن ييجولنا كلهم، احنا اللي نعمل."

00:29:13.029 --> 00:29:15.679
المشكلة، يا عزيزي، بتتجلى سنة 2010،

00:29:15.703 --> 00:29:20.445
لمّا "آبل" كانت بتجيب الرقاقات
اللي بتشغّل الـ"آيفون" من "سامسونج"،

00:29:20.469 --> 00:29:23.021
"سامسونج" كانت هي
اللي بتوردلها الرقاقات دي،

00:29:23.045 --> 00:29:24.484
مدير "سامسونج" قالّك: "إيه دا دا دا؟!

00:29:24.508 --> 00:29:25.762
انتم بتكسبوا كام في الـ(موبايل) دا؟!

00:29:25.786 --> 00:29:28.417
الله! ما تيجوا نخش احنا كمان
في سوق الـ(موبايلات) دا!"

00:29:28.441 --> 00:29:29.862
هنا، "آبل" هتدرك المشكلة،

00:29:29.886 --> 00:29:33.462
"ازاي اللي بيعمل الشرايح بتاعتي
منافس ليا؟!"

00:29:33.486 --> 00:29:35.625
دا مش تضارب مصالح، دا تراشق مصالح!

00:29:35.649 --> 00:29:39.808
هنا، يا عزيزي، "آبل" هتعمل تعاقد تاريخي
مع شركة TSMC.

00:29:39.832 --> 00:29:41.307
خلّيني أقولّك، يا عزيزي، إن Iphone Apple

00:29:41.331 --> 00:29:45.569
هيوصل دلوقتي لعوايد
199 مليار دولار، Revenues،

00:29:45.593 --> 00:29:46.452
انت، ما شاء الله، يا عزيزي،

00:29:46.452 --> 00:29:48.755
كل ما تبيع "موبايلات" أكتر،
كل ما هتحتاج شرايح أكتر،

00:29:48.779 --> 00:29:51.948
فهنا، زي ما تقول كدا،
"آبل" خدت من إيديها TSMC

00:29:51.972 --> 00:29:54.987
"يلّا، هه! هه! هه! هه! واصبحي يلّا عملاق."

00:29:55.012 --> 00:29:58.682
عوائد TSMC النهاردة واصلة لـ75 مليار دولار.

00:29:58.706 --> 00:30:00.953
أنا هأقول المعلومات دي،
وهي اتقالت في حلقة Chip War،

00:30:00.977 --> 00:30:03.197
النهاردة، يا عزيزي، شركة واحدة في العالم

00:30:03.221 --> 00:30:07.015
بتسيطر على 50% من الـChips بتاعة العالم،

00:30:07.039 --> 00:30:12.656
شركة واحدة في العالم بتسيطر
على 95% من الـAdvanced Chips،

00:30:12.680 --> 00:30:13.957
الـChips المتطورة

00:30:13.981 --> 00:30:15.601
One Company, TSMC.

00:30:15.625 --> 00:30:17.645
روح كمّل القصة، ونرجع بقى لـ"تايوان".

00:30:17.669 --> 00:30:20.194
يهمنا، يا عزيزي، دلوقتي
دخول "تايوان" في هذا المجال

00:30:20.218 --> 00:30:24.363
هيخلق تشابك تكنولوجي فريد من نوعه
بين أبطال حكايتنا التلاتة،

00:30:24.387 --> 00:30:26.016
"تايوان" و"الصين" و"أمريكا"،

00:30:26.040 --> 00:30:29.679
التشابك التقني
اللي بين "أمريكا" و"تايوان" و"ألصين"،

00:30:29.703 --> 00:30:32.153
يكاد يوازي التشابك السياسي

00:30:32.177 --> 00:30:35.094
اللي وصفته مجلة زي "إيكونومست"
بإنه Love Triangle،

00:30:35.118 --> 00:30:37.906
مثلث حُب، أطراف أوقات بيحبوا بعض،
وأوقات بيكرهوا بعض،

00:30:37.930 --> 00:30:39.916
بس في كل الأوقات بيعتمدوا على بعض.

00:30:39.940 --> 00:30:42.524
وبينما، يا عزيزي،
التاريخ شرحلك أبعاد الموضوع كويس،

00:30:42.548 --> 00:30:45.751
فخلّينا نشرحه تكنولوجيًا بأبسط طريقة ممكنة،

00:30:45.775 --> 00:30:48.538
وعلى نموذج انت ممكن تكون عارفه، الـ"آيفون".

00:30:49.164 --> 00:30:51.463
على حسب تقرير للـFinancial Times بعنوان...

00:30:54.468 --> 00:30:56.309
حتة الـ"آيفون" اللي ظهرت سنة 2007،

00:30:56.333 --> 00:31:02.503
واتباع منها 4.2 مليار حتة
بعوائد قيمتها تريليون دولار لـ"آبل"،

00:31:02.527 --> 00:31:06.977
هي أعظم تجسيد لمثلث الحُب اللي اتكملنا عنه،
"أمريكا"، "الصين"، "تايوان"،

00:31:07.001 --> 00:31:08.281
لو بصيت، يا عزيزي، للجهاز،

00:31:08.305 --> 00:31:12.366
هتلاقي إن 36% من فاتورة مواده
الحاجات اللي داخلة في تركيبه يعني،

00:31:12.390 --> 00:31:14.523
جاية من منتجات شركات تايوانية،

00:31:14.547 --> 00:31:18.059
زي إيه؟ زي الـProcessors
ورقاقات الـWiFi والـModem 5G،

00:31:18.083 --> 00:31:20.905
بينما الـHigh Performance Materials
جاية من "أمريكا"،

00:31:20.929 --> 00:31:22.814
ومعاها الإزاز جاي من شركة "كورنينج"،

00:31:22.838 --> 00:31:24.642
ومواد اللزق جاية من 3M،

00:31:24.666 --> 00:31:25.833
دي حصة "أمريكا".

00:31:25.857 --> 00:31:30.519
أخيرًا، بتيجي "الصين"
بالجزء الأقل تقنية في العملية، التجميع،

00:31:30.543 --> 00:31:34.022
%95 من أماكن تجميع الـ"آيفون"
موجودة في "الصين".

00:31:34.046 --> 00:31:35.357
على حسب الـFinancial Times،

00:31:35.381 --> 00:31:38.949
الـ"أيفون" هي تجميعة
خلقتها Supply Chain عبقرية،

00:31:38.973 --> 00:31:40.819
ودا، يا عزيزي، لا يُحسب لـ"ستيف جوبز"،

00:31:40.843 --> 00:31:43.541
دا يُحسَب لرئيس "آبل" الحالي "تيم كوك"،

00:31:43.565 --> 00:31:47.755
"تيم كوك"، يا عزيزي، هو اللي تقريبًا
خلّى "آبل" تعمل المكاسب الرهيبة

00:31:47.779 --> 00:31:49.843
من خلال تنظيم عملية الـSupply Chain.

00:31:49.867 --> 00:31:51.590
الـ"آيفون"، يا عزيزي، كان تحفة فنية،

00:31:51.614 --> 00:31:54.796
خرج على الرغم من وجود توترات سياسية
بين الدول دي.

00:31:54.820 --> 00:31:57.529
عشان كدا، الهجوم على "تايوان"
تحول من موضوع سياسي

00:31:57.553 --> 00:32:00.105
بيتناقش في المحافل الديبلوماسية
وقعدات "الأمم المتحدة"،

00:32:00.129 --> 00:32:01.325
اللي احنا عارفين إنها ما بتعملش حاجة،

00:32:01.349 --> 00:32:05.361
لموضوع الساعة ومَصدَر القلق الأهم
عند كل شركات التقنية،

00:32:05.385 --> 00:32:07.224
على حسب "يونج فين"
مؤسس شركة "ماتيك"،

00:32:07.248 --> 00:32:08.504
اللي بيعملوا اختبارات للرقائق،

00:32:08.528 --> 00:32:10.089
لو "تايوان" اتعرّضت للهجوم،

00:32:10.113 --> 00:32:12.727
فصناعة التكنولوجيا والإلكترونيات
على مستوى العالم

00:32:12.751 --> 00:32:14.563
Will Be Srewed! هتتـ...!

00:32:14.587 --> 00:32:18.436
ودا، يا عزيزي، لأن 61% من السوق العالمي
الخاص بأشباه الموصلات،

00:32:18.460 --> 00:32:20.000
اللي مشغّل الـ"موبايلات" والكمبيوترات

00:32:20.000 --> 00:32:23.407
والطيارات الـF16 والطيارات الـF35،
وكل الليلة دي،

00:32:23.432 --> 00:32:24.889
كل دا في إيد TSMC،

00:32:24.913 --> 00:32:27.521
أنا، يا عزيزي، وجودي مرتبط بشركة TSMC،

00:32:27.545 --> 00:32:29.843
فاللي هيقرب من "تايوان"، وديني لأزعّله!

00:32:29.867 --> 00:32:33.076
"تايوان"، يا عزيزي، نجحت من خلال التكنولوجيا
إنها تبقى مهمة جدًا،

00:32:33.100 --> 00:32:35.721
لدرجة إن قمة الدول السبع سنة 2023

00:32:35.745 --> 00:32:37.594
طالبت بتعديل الـSupply Chain دي

00:32:37.618 --> 00:32:40.899
و"إنتل" و"جوجل" و"ميتا" و"أمازون" أكدوا

00:32:40.923 --> 00:32:43.229
إن "احنا، يا جماعة، عشان نكمّل شغل،

00:32:43.253 --> 00:32:47.629
ونعمل اقتصاد وBusiness،
ونشوف تليفزيونات ونشغّل (يوتيوب)،

00:32:47.653 --> 00:32:50.356
والـSystems بقى اللي بتحرك الـHealthcare

00:32:50.381 --> 00:32:52.613
وبتحرك الجيوش والحاجات دي كلها،

00:32:52.637 --> 00:32:56.571
لازم الصناعة المهمة دي
تخرج من إيدين TSMC، أو تخرج من (آسيا)،

00:32:56.595 --> 00:32:58.661
احنا متورطين في دولة أد كداهو،

00:32:58.685 --> 00:33:03.451
وفيه واحدة كدا كبيرة وجنبها
ومرعبة وعندها أسلحة نووية وحاجات،

00:33:03.475 --> 00:33:04.337
شايفة إنها بتاعتها!

00:33:04.361 --> 00:33:06.015
خلّولنا الصناعة تبعد عن المنطقة القلق دي!

00:33:06.039 --> 00:33:07.548
هاتوا الصناعة (أمريكا)، والله!

00:33:07.572 --> 00:33:09.134
تعالوا اعملوا الرقاقات في (أوهايو)!

00:33:09.158 --> 00:33:10.988
مش معقولة نبقى تحت رحمة (تايوان)!"

00:33:11.012 --> 00:33:13.947
اللي لو بس حصل عليها حصار،
مش حرب، حصار،

00:33:13.971 --> 00:33:15.198
فعلى حسب كلام الـ"روديوم جروب"،

00:33:15.222 --> 00:33:19.672
فدا هيكون مخاطرة بأنشطة اقتصادية
يوصل حجمها لـ2 تريليون دولار،

00:33:19.696 --> 00:33:21.810
بتحط، يا عزيزي، 2 تريليون دولار في خطر!

00:33:21.834 --> 00:33:25.109
تخيل، يا عزيزي، إن جزيرة
شايلة الاقتصاد التقني للعالم كله

00:33:25.133 --> 00:33:28.911
عايشة وفوقها مسدس
بتوجهه قوى عُظمى زي "الصين"،

00:33:28.935 --> 00:33:30.610
مع وعد باحتلالها في أي لحظة،

00:33:30.634 --> 00:33:31.777
ما بتاخدش No كإجابة.

00:33:31.801 --> 00:33:35.865
لدرجة إن على حسب "الجارديان"،
فكل التايوانيين عاملين خطة تحسبًا للغزو الصيني،

00:33:35.889 --> 00:33:39.927
الخطة إن "احنا هنهرب كلنا لمقر TSMC."

00:33:39.951 --> 00:33:41.946
ما هو لا يُمكن يضربوها،
لأن "الصين" مش هتشتغل،

00:33:41.970 --> 00:33:45.718
العالم لو دمر TSMC،
ولو سمح بإن TSMC تتدمر،

00:33:45.742 --> 00:33:48.923
كارثة! يلّا، ننهي بقى،
ننهي خلاص التكنولوجيا،

00:33:48.947 --> 00:33:50.691
ونرجع بقى نحارب بالعصيان!

00:33:50.715 --> 00:33:53.274
دا لو لقيناها، بعد تقطيع الشجر
اللي بيحصل في غابات "الأمازون"!

00:33:53.298 --> 00:33:56.570
وفي الوقت، يا عزيزي، اللي "تايوان"
خلّت العالم يعتمد عليها أوي،

00:33:56.594 --> 00:33:59.022
وورطته اقتصاديًا
في ضرورة حمايتها من "الصين"،

00:33:59.046 --> 00:34:02.695
فسياسيًا، هي قطعت آخر احتمال ممكن
لانضمامها لـ"الصين"،

00:34:02.719 --> 00:34:04.258
في نهاية التمانينات، هيظهر حزب...

00:34:05.854 --> 00:34:07.502
دا، يا عزيزي، حزب مُعارض في "تايوان"،

00:34:07.526 --> 00:34:09.785
الحزب دا هيطالب بالتحول الديمقراطي،

00:34:09.809 --> 00:34:13.815
ومعاه "لي تينج هيو"
أول زعيم ورئيس تايواني المولد،

00:34:13.839 --> 00:34:15.106
وليس صيني الأصل،

00:34:15.130 --> 00:34:17.689
أو كما يلقبوه في "تايوان": Mr. Democracy،

00:34:17.713 --> 00:34:19.726
"تايوان" أنهت أخيرًا الـWhite Terror،

00:34:19.750 --> 00:34:22.915
الإرهاب اللي كانت عايشاه لعقود،
اللي كلمتك عنه في أول الحلقة،

00:34:22.939 --> 00:34:24.973
تحت إدارة حكومة المنفى الصينية.

00:34:24.997 --> 00:34:26.960
والهوية الجديدة لملايين التايوانيين،

00:34:26.984 --> 00:34:30.596
اللي ظهرت مع تحول البلاد للديمقراطية
هتتفق مع حاجة واحدة بس،

00:34:30.620 --> 00:34:32.530
وهي إن "تايوان" دولة مستقلة،

00:34:32.554 --> 00:34:36.191
لا يُمكن بعد كل التضحيات
والإرهاب اللي شافوه طول سنين طويلة،

00:34:36.215 --> 00:34:39.109
يرجعوا بإرادتهم لدولة صارمة زي "الصين".

00:34:39.133 --> 00:34:40.293
"الصين"، يا عزيزي، هتتجنن!

00:34:40.317 --> 00:34:43.861
وفي سنة 1996، هتطلق اختبارات صواريخ.

00:34:43.885 --> 00:34:47.129
فين؟ على سواحل الجزيرة التايوانية.

00:34:47.153 --> 00:34:50.910
ليه؟ عشان تخوّف الناس
اللي هتنتخب Mr. Democracy.

00:34:50.934 --> 00:34:54.006
الاختبارات دي، يا عزيزي،
هتجبر "أمريكا" إنها تظهر في الصورة،

00:34:54.030 --> 00:34:57.866
وتقدّم أكبر استعراض عسكري وقتها
لقوتها جوا "آسيا"،

00:34:57.890 --> 00:34:59.878
استعراض ما شُفناش قوته
من أيام حرب "فيتنام".

00:34:59.902 --> 00:35:01.510
"(أبو حميد)، انت هتزيط؟!
ما هم خسروا في (فيتنام)."

00:35:01.534 --> 00:35:03.030
بس العرض كان جامد، Top!

00:35:03.054 --> 00:35:06.715
دي، يا عزيزي، هتكون بدايات
لحرب المناورات الأحدث، اللي بدأنا بيها الحلقة.

00:35:06.739 --> 00:35:09.571
رغم كل تقدُّم "تايوان" الاقتصادي
عن طريق أشباه الموصلات،

00:35:09.595 --> 00:35:13.038
إلا إن التحول الديمقراطي، يا عزيزي،
كان أكبر ضربة لـ"الصين"،

00:35:13.062 --> 00:35:17.141
هنا، "الصين" أدركت
إن أي محاولة لإغراء "تايوان" انتهت،

00:35:17.165 --> 00:35:19.897
"احنا مش بس كدا
يمكن ما نعرفش نتحالف معاهم اقتصاديًا،

00:35:19.921 --> 00:35:25.617
لأ، دا الأسوأ والألعن
دُول بقوا نموذج ديمقراطي موجود جنبينا!"

00:35:25.641 --> 00:35:30.438
نموذج "تايوان" الديمقراطي خطر جدًا
جنب دولة محافظة وAutocratic،

00:35:30.462 --> 00:35:31.575
بيحكمها حزب واحد.

00:35:31.599 --> 00:35:34.199
عشان كدا، "الصين" هتصدر
الـAnti-Secession Law،

00:35:34.223 --> 00:35:37.268
دا، يا عزيزي، قانون بيأكد حق "الصين"
في استعادة "تايوان"،

00:35:37.292 --> 00:35:41.670
إصرار هتقابله أجيال جديدة في "تايوان"
برفض أكبر، رفض لتسلُّط "الصين".

00:35:41.694 --> 00:35:45.905
وبحلول 2014، هتظهر حركات شبابية في "تايوان"،
زي Sun Flower Movement،

00:35:45.929 --> 00:35:48.473
اللي اعترضت
على اتفاقات تجارية جديدة مع "الصين"،

00:35:48.497 --> 00:35:52.113
ممكن هذه الاتفاقات في المستقبل
تجبر "تايوان" على إنها تُحتَل،

00:35:52.137 --> 00:35:55.447
"(الصين) عمّالة تحرجم، وهتموت وتحتلنا تاني!
خدوا بالكم يا تايوانيين!"

00:35:55.471 --> 00:35:58.007
ولمّا، يا عزيزي،
التايوانيين يشوفوا القمع الشرش

00:35:58.007 --> 00:36:00.304
اللي كان بيحصل للهونج كونجيين من الصينيين،

00:36:00.328 --> 00:36:03.610
لمّا خرجوا سنة 2019
ضد تدخلات "الصين" في سياساتها،

00:36:03.634 --> 00:36:05.856
هنا، "تايوان" هتتأكد إنها كانت ماشية صح،

00:36:05.880 --> 00:36:09.435
لو كانت وافقت على مبدأ
الـOne Country, Two Systems، كان دا اللي حصل!

00:36:09.459 --> 00:36:11.784
"(أبو حميد)، مع كل احترامي
لكل اللي انت حكيته داهو يعني،

00:36:11.808 --> 00:36:15.030
دي حدوتة جزيرة ناجحة، ناجحة، ناجحة،
بس مُحاصَرة.

00:36:15.054 --> 00:36:17.080
وبعدين دلوقتي، ما الحرب الباردة خلصت خلاص،

00:36:17.104 --> 00:36:19.283
إيه اللي يخلّي (الصين) ولّا (أمريكا)

00:36:19.307 --> 00:36:21.706
يقوّموا حرب عالمية تالتة
على (تايوان) دي هي؟!

00:36:21.730 --> 00:36:26.245
ما يحايلوها بالسياسة والديبلوماسية
وكل دولة تاخد رقائقها وتروّح!"

00:36:26.269 --> 00:36:27.845
اللي انت بتقوله دا، يا عزيزي، حاصل بالفعل،

00:36:27.869 --> 00:36:29.225
لو بصيت على الـChart اللي قُدّامك دا،

00:36:29.249 --> 00:36:32.597
هتلاقي "الصين" و"أمريكا"
هما أكبر شريك تجاري لـ"تايوان"،

00:36:32.621 --> 00:36:35.396
وحتى موضوع الرقائق دا
ممكن يتحل في المستقبل،

00:36:35.420 --> 00:36:37.983
"واشنطن" بتعمل تحالف قوي مع TSMC،

00:36:38.007 --> 00:36:40.266
عشان يعملوا مع بعض
مصانع رقاقات في "أريزونا"،

00:36:40.290 --> 00:36:42.153
خطة، يا عزيزي، تتنفّذ خلال 3 سنين.

00:36:42.177 --> 00:36:43.807
طبعًا، يا عزيزي، "تايوان" ما هياش عبيطة،

00:36:43.831 --> 00:36:47.049
الـAdvanced Chips
مش هتتعمل لسة في "أمريكا"،

00:36:47.073 --> 00:36:48.086
على حد علمنا يعني،

00:36:48.110 --> 00:36:50.428
"كأن أنا أديكم المُنتَج المخصوص اللي عندي،

00:36:50.452 --> 00:36:52.552
اللي مقعّدني كل دا على قلبكم في العالم،

00:36:52.576 --> 00:36:54.999
أصحى الصبح، ألاقي نفسي بأتعامل باليوان؟!"

00:36:55.023 --> 00:36:58.223
المصنعين دُول، يا عزيزي،
أول زبون عندهم هيكون "آبل" شخصيًا،

00:36:58.247 --> 00:37:00.080
عشان أول مرة في تاريخ "الولايات"

00:37:00.104 --> 00:37:03.934
يتكتب على منتجاتها Made in USA بضمير صافي.

00:37:03.958 --> 00:37:06.792
وبالتالي، الصناعة تبدأ تتحرك واحدة واحدة

00:37:06.816 --> 00:37:08.689
من الجزيرة اللي محطوطة على كف عفريت دي،

00:37:08.713 --> 00:37:11.476
ونعمل رقاقات،
وما حدش بقى يقعد يتخانق عليها!

00:37:11.500 --> 00:37:13.583
ودا، يا عزيزي، اللي حصل في آخر 4 سنين،

00:37:13.607 --> 00:37:15.844
في مجال بناء مصانع أشباه الموصلات،

00:37:15.868 --> 00:37:18.148
لو بصيت، يا عزيزي، قُدّامك،
هتلاقي فيه سباق مجنون،

00:37:18.172 --> 00:37:19.858
بين "الصين" و"أمريكا" مع "تايوان"،

00:37:19.882 --> 00:37:21.368
كله عايز يصنّع حاجته بنفسه.

00:37:21.392 --> 00:37:23.404
ولكن حتى لو الصناعة دي خرجت من "تايوان"،

00:37:23.428 --> 00:37:25.475
وكل دولة قدرت إنها تأمّن احتياجاتها،

00:37:25.499 --> 00:37:28.904
خلّيني أقولّك إن الحرب واحتمالات حدوثها
هتفضل مستمرة للأبد،

00:37:28.928 --> 00:37:30.743
لأن، يا عزيزي، التاريخ، آه بيتغير،

00:37:30.767 --> 00:37:33.778
والاقتصاد بشركاته بنظامه، آه بيتغير،

00:37:33.802 --> 00:37:36.141
ولكن، يا عزيزي، للأسف،
الجغرافيا عمرها ما بتتغير!

00:37:36.165 --> 00:37:37.683
عشان تفهم، لازم تبص بقى على الخريطة،

00:37:37.707 --> 00:37:40.091
بُص كدا،
"تايوان" على بُعد 130 كيلو من "الصين"،

00:37:40.115 --> 00:37:41.703
غربها مضيق "تايوان"،

00:37:41.727 --> 00:37:43.714
طريق تجارة رئيسي لـ"الصين"،

00:37:43.738 --> 00:37:46.221
ومعظم حاويات العالم التجارية بتعدّي منه،

00:37:46.245 --> 00:37:48.523
وشمالها مضيق "مياكو" بينها وبين "اليابان"،

00:37:48.547 --> 00:37:51.091
جنوبها مضيق "باتشو" بينها وبين "الفلبين"،

00:37:51.115 --> 00:37:52.425
شايف المضايق دي كلها؟

00:37:52.449 --> 00:37:56.595
المضايق دي، يا عزيزي، هي المداخل الرئيسية
لـ"الصين" على "المحيط الهادي"،

00:37:56.619 --> 00:37:59.013
دا، يا عزيزي، دلوقتي أهم محيط في العالم.

00:37:59.037 --> 00:38:01.344
لو بصيت على القواعد العسكرية الصينية
على الساحل،

00:38:01.368 --> 00:38:03.347
هتلاقي قُصادها قواعد عسكرية أمريكية،

00:38:03.371 --> 00:38:05.583
موجودة في "الفلبين"
و"اليابان" و"كوريا الجنوبية"،

00:38:05.607 --> 00:38:07.876
القواعد دي، يا عزيزي،
مش متوزعة اعتباطًا كدا،

00:38:07.900 --> 00:38:09.749
دي بتصنع بتجاورها جنب بعض

00:38:09.773 --> 00:38:12.321
ما يُسمّى الـFirst Island Chain،

00:38:12.345 --> 00:38:15.168
سلسلة، يا عزيزي، من الجُزر
بتحبس "الصين" عن المحيط،

00:38:15.192 --> 00:38:17.740
بتعزلها وبتقلل نفوذها البحري والتجاري،

00:38:17.764 --> 00:38:20.369
و"تايوان" موجودة في قلب السلسلة دي،
زي ما انت شايف كدا.

00:38:20.393 --> 00:38:22.797
لو "الصين" خدت "تايوان"،
هتبقى بتكسر السلسلة،

00:38:22.821 --> 00:38:24.830
ولو كسرتها، مش بس هتبقى بتنهي الحصار،

00:38:24.854 --> 00:38:27.547
ولكن قواعد "أمريكا"
اللي في "الفلبين" و"اليابان"

00:38:27.571 --> 00:38:29.120
هتبدأ تتفكك بالتدريج،

00:38:29.144 --> 00:38:31.866
"لأن خلاص،
الفتوة اتضرب قُدّامنا في (تايوان)!"

00:38:31.890 --> 00:38:35.094
ما فيش دولة فيهم
هتقدر تصدّق إن "أمريكا" هتقدر تحميها.

00:38:35.118 --> 00:38:39.312
خصوصًا، إن احنا قُدّام غول بحجم "الصين"
بيلعب على أرضه وبيهددها عسكريًا،

00:38:39.336 --> 00:38:40.928
وكمان، خد "تايوان" من "أمريكا".

00:38:40.952 --> 00:38:43.409
أما بقى لو فضلت "تايوان" تحت إيد "أمريكا"،

00:38:43.433 --> 00:38:46.147
فـ"الصين" هنا هتفضل مُحاصَرة للأبد.

00:38:46.171 --> 00:38:50.545
ودا، يا عزيزي، لو يقدر يتحمله أي حاكم صيني،
صعب إن الحكومة الحالية تتحمله،

00:38:50.569 --> 00:38:53.047
الزعيم الصيني "شي جينبينج" شخص عنده مشروع،

00:38:53.071 --> 00:38:57.233
مشروع إن "الصين" تبقى دولة عظمى،
لها سيادة على أراضيها،

00:38:57.257 --> 00:39:01.098
وجزء من هذا المشروع انتهاء قرن الإذلال،
اللي حكيتلك عنه في أول الحلقة،

00:39:01.122 --> 00:39:03.070
وأهم طريقة لدا هي استعادة "تايوان".

00:39:03.094 --> 00:39:05.773
دي ركيزة ما يُسمّى بـ"خطاب التجديد الوطني"،

00:39:05.797 --> 00:39:09.210
اللي بيعتمد عليه "شي"
إنه يصبح قائد أعظم من "ماو"،

00:39:09.234 --> 00:39:11.176
يبقى هو الزعيم التاريخي لـ"الصين".

00:39:11.200 --> 00:39:12.928
"شي"، يا عزيزي، مؤمن بهذا الحلم جدًا،

00:39:12.952 --> 00:39:16.346
لدرجة إنه حدد سنة 2049 كـTarget نهائي،

00:39:16.370 --> 00:39:19.210
دا، يا عزيزي، اللي سماه الـChinese Dream،

00:39:19.234 --> 00:39:22.297
"هنحقق الحلم الصيني على 2049."

00:39:22.321 --> 00:39:25.199
طبعًا، يا عزيزي، الخوف
إن الحلم دا ما يتحولش بس لكابوس للعالم،

00:39:25.223 --> 00:39:26.453
ولكن أيضًا كابوس لـ"الصين"،

00:39:26.477 --> 00:39:29.939
والخوف الأكبر إن الكابوس دا يتحقق قبل 2049!

00:39:30.641 --> 00:39:33.970
بعد فوز "ترامب" في الانتخابات الرئاسية،
العالم كله حاطط إيده على قلبه،

00:39:33.994 --> 00:39:36.352
معاه طبعًا الأستاذ "سيد جبيل"
وزميله "هيثم الجندي"،

00:39:36.376 --> 00:39:37.518
عشان يعملوا مشاهدات زي الفل!

00:39:37.542 --> 00:39:42.051
العالم مرعوب إن على راس "أمريكا" و"الصين"
رجلين ألعن من بعض!

00:39:42.075 --> 00:39:44.248
"شي جينبينج" اللي بيحلم بزعامة خالدة،

00:39:44.272 --> 00:39:48.656
و"ترامب"، الراجل اللي بيعلن بوضوح
إنه عنده مشاكل كبيرة جدًا مع "الصين"،

00:39:48.680 --> 00:39:51.241
مش مع الإدارة الصينية،
لأ، مع "الصين" كفكرة، كوجود!

00:39:51.265 --> 00:39:52.003
مع الآخر!

00:39:52.027 --> 00:39:54.307
هو "دونالد"، يا عزيزي، مقتنع
هو و9 صحابه هيخشوا الجنة!

00:39:54.331 --> 00:39:55.542
لسة نازلين دلوقتي، بقوا 8!

00:39:55.566 --> 00:39:58.458
"ترامب"، يا عزيزي،
بنلاقيه في خطاباته بيتوعد لـ"الصين"،

00:39:58.482 --> 00:40:02.570
وبيقول إنه هيفرض عليهم عقوبات وجمارك
توصل لـ200%،

00:40:02.594 --> 00:40:04.008
ولكن، يا عزيزي، من الناحية التانية،

00:40:04.008 --> 00:40:07.213
"ترامب" انتقد سيطرة "تايوان"
على صناعة الـSemiconductors،

00:40:07.237 --> 00:40:11.223
وإن بينما شركات "أمريكا" بتكُعّ مليارات،
عشان شوية رقائق موجودة في "تايوان"،

00:40:11.247 --> 00:40:15.050
فبقت محتاجة تدفع كتير مقابل حمايتها
من القوات الأمريكية.

00:40:15.074 --> 00:40:16.794
عشان كدا، لو تابعت أي تحليل

00:40:16.818 --> 00:40:19.152
عن مستقبل "تايوان"
بعد الانتخابات الأمريكية الأخيرة،

00:40:19.176 --> 00:40:23.751
هتلاقي إن شخصية "بينج" بإصرارها
و"ترامب" وتقلباته ورا مصالحه،

00:40:23.775 --> 00:40:26.833
بتلاقي إن أي تحليل عاجز عن تأكيد أي شيء،

00:40:26.857 --> 00:40:28.282
ما فيش، يا عزيزي، أي ضمان،

00:40:28.306 --> 00:40:31.595
مش عارفين، هنحارب، ولّا هنبقى في حالة سِلم،
ما فيش خيارات!

00:40:31.619 --> 00:40:34.554
الحقيقة، يا عزيزي، إن "أمريكا" و"الصين"
مزنوقين في معضلة رائعة،

00:40:34.578 --> 00:40:37.364
كل واحد مشاكله،
اللي لو اتحلت، هتضر مصالحه،

00:40:37.388 --> 00:40:39.796
فبس، يا عزيزي،
بتدخل بقى في حالة من الدوامة،

00:40:39.820 --> 00:40:40.997
أحبّك ولا أقدر على بُعدك!

00:40:41.021 --> 00:40:43.367
ما حدش ضامن، الحرب ممكن في وقت من الأوقات

00:40:43.367 --> 00:40:45.457
تصبح الحل الوحيد
بالنسبة لواحدة من الدول دُول،

00:40:45.481 --> 00:40:47.046
ولّا يفضل الوضع كما هو عليه.

00:40:47.070 --> 00:40:48.404
في التاريخ، يا عزيزي، ولعدة قرون،

00:40:48.428 --> 00:40:51.814
هنلاقي إن أشهر اسم لـ"تايوان"،
ليس "تايوان"، وإنما "فورموزا"،

00:40:51.838 --> 00:40:54.856
ودي كلمة جاية من أسطورة
عن بحّار برتغالي وصل الجزيرة

00:40:54.880 --> 00:40:56.828
وأول كلمة قالها: "جزيرة جميلة"...

00:40:57.870 --> 00:41:00.109
ورغم إن البرتغاليين
عمرهم ما استوطنوا الجزيرة دي،

00:41:00.133 --> 00:41:02.777
بس الكلمة أصبحت مُسمّى تاريخي لـ"تايوان".

00:41:02.801 --> 00:41:04.790
كأن، يا عزيزي، الأسطورة هي ظل الواقع،

00:41:04.814 --> 00:41:08.046
اللي فيه قوة عظمى بتبص بطمع
لناحية جزيرة جميلة،

00:41:08.070 --> 00:41:09.497
عمرهم ما هيستوطنوها، آه،

00:41:09.521 --> 00:41:13.164
بس عارفين إن مفتاح السيطرة عليها،
هو مفتاح السيطرة على العالم.

00:41:13.188 --> 00:41:15.324
ربما، يا عزيزي، نهاية العالم
ما تجيش من "أوروبا"،

00:41:15.348 --> 00:41:18.073
اللي توقعنا إن دايمًا العالم هينتهي هناك،

00:41:18.097 --> 00:41:19.905
لأن حصل فيها حربين عالميتين،

00:41:19.929 --> 00:41:21.682
ولا حتى من "روسيا" و"أمريكا"،

00:41:21.706 --> 00:41:24.337
اللي عدّوا من الحرب الباردة
زي السكينة في الحلاوة!

00:41:24.361 --> 00:41:27.778
وإنما ممكن تيجي
بسبب جزيرة بعيدة في "المحيط الهادي"،

00:41:27.802 --> 00:41:29.998
وارد جدًا في أي لحظة،
"المحيط الهادي" ما يبقاش هادي!

00:41:30.022 --> 00:41:32.195
كل، يا عزيزي، علاقتنا بالجزيرة دي
هي جملة واحدة،

00:41:32.219 --> 00:41:33.039
"صُنع في (تايوان)".

00:41:33.063 --> 00:41:35.762
بس الأكيد، يا عزيزي، إن العالم كله
لو شهد نهاية العالم،

00:41:35.786 --> 00:41:39.004
فهيتابعها من على شاشات
بتشتغل بـChips تايوانية،

00:41:39.028 --> 00:41:41.587
يعني، يا عزيزي، لو "تايوان"
كانت السبب في نهاية العالم،

00:41:41.611 --> 00:41:42.522
فهي اللي هتورّيك دا!

00:41:42.546 --> 00:41:44.494
ما أعرفش، يا عزيزي،
دي حاجة حزينة ولّا مفرحة،

00:41:44.518 --> 00:41:45.517
بس أخيرًا، وليس آخرًا،

00:41:45.541 --> 00:41:47.112
ما تنساش تشوف الحلقات اللي فاتت،
تشوف الحلقات الجاية،

00:41:47.136 --> 00:41:49.023
تنزل تبص على المصادر،
ولو احنا على "اليوتيوب"، نشترك على القناة.

00:41:49.047 --> 00:41:51.179
انت عارف، يا عزيزي،
ليه فيه مشاكل بين "الصين" و"تايوان"؟

00:41:51.203 --> 00:41:51.893
"ليه يا (أبو حميد)؟"

00:41:51.917 --> 00:41:53.452
لأن الدنيا "آسيا"!

00:41:53.476 --> 00:41:55.108
"ما تخلّينيش أقولّك يا (أبو حميد)
(آسيا) دي تبقى مين!"

00:41:55.132 --> 00:41:56.683
مش امرأة فرعون؟!

